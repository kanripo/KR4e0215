# -*- mode: mandoku-view -*-
#+TITLE: 震川集
#+DATE: 2015-09-23 10:29:22
#+PROPERTY: JUAN 30


　祭文　哀誄
　　祭方御史文
嗚呼庚子嵗有光與公孫元儒聨名薦書是年九月同
榜之士使予為文以夀公予序公為兩京御史時猶見
古所謂柱後惠文冠者因略論數年間天下之事詹事
<pb:KR4e0215_WYG_030-1b>
陸文裕公讀之以為知言今俛仰又二十年矣公孫蠖
屈于南宫之試予亦瓠落于東海之濱當是時公葢相
期以天下之士而今何如也嗚呼富貴夀考公則已矣
後生小子嘆嵗月之如流而長年者之不能待所以不
知其涕之無從也尚饗
　　祭王方伯文
惟公早嵗奮跡甲科踔厲風發令聞孔多始莅永康民
載其徳疆理其田石不可泐分部南都以釐餘皇奔走
<pb:KR4e0215_WYG_030-2a>
江湖啟處不遑武寧王家勳貴無二獨繩其私卒屈以
義于越之臬遂視南海鹺政既通黎亦知悔受節章貢
威稜日著帝用簡在命端臺叙公起諸儒武服之共愛
人下士所向有功桃源華林大帽狂猘旌旗一麾首駢
頸繫帝嘉其休俾藩于滇乃以將父弗究其年自公之
歿垂四十載士習選愞孰知敵愾海島小夷敢齮我疆
于今九年我武未揚故老流涕思得公等適㑹里社薦
公鼐鼎惟公孝友宗黨所稱况復才傑起慕後人公有
<pb:KR4e0215_WYG_030-2b>
令孫辱之交游敬進斯文以侑醪羞尚享
　　祭王儀部文
嗚呼先生早嵗而孤懿惟賢母以訓以謨年踰弱冠飛
翔南都大音不諧連城屢刳七上春官每進踟蹰鄉里
輕儇見謂為迂先生弗顧猶来于于遂被首薦冠絶羣
儒向之嗤者自愧鷇雛吾崑名邑世産瑾瑜南都大魁
陸與張瞿先生接跡夢兆前符貢于大廷夏璉商瑚清
華之職奉常所需稍陟儀曹廓然天衢天胡中道頓蹷
<pb:KR4e0215_WYG_030-3a>
騊駼嗚呼先生今也則亡人生之變旦異夕殊惟我吳
越山海隩區二百年来不聞鼔桴一朝海上有此倭奴
先生過家仗節紆朱方榮晝錦忽聞惕呼捐金散糈以
䘏荷殳厲志循城卒全其郛衆口鑠金武夫睢盱先生
仗義徃明其辜遂罹毒暴俄焉告徂八年輦下首丘于
吳莫逃者數天其可呼嵗之正月歸先公墟凡我親交
出祖于婁有肉在俎有酒在壺先生有知啜此清沽嗚
呼尚享
<pb:KR4e0215_WYG_030-3b>
　　祭朱恭靖公文
孝皇御極十有八年覆冒區宇其仁如天思遲多士六
䇿臨軒唯崑為縣僻在海堧三選大魁公出其間豐芑
之遺于今再傳皆為公相燦爛星躔公獨難老齒徳莫
先公之初登屬世休明在漢廷中年如賈生濟濟振鷺
談道虞黄石渠天禄經史是程公守純質不競于榮卒
以資叙乃躋六卿既長天官居于洛京召公之誥未老
而行永賁丘園令譽日隆海内企望天子臨雍升歌鹿
<pb:KR4e0215_WYG_030-4a>
鳴下管新宫三朝禮建比古榮躬云胡不憖遽爾告終
帝用震悼贈䘏實崇人臣之寵其有始終哲人云亡朝
野所恫奠此壻酒以告殯宫尚饗
　　祭顧方伯文
有光于公少荷許與迺以濩落有負相知昔巻衣之復
方當計吏之偕不得致撫棺之情今葬紖之發適拘巫
史之忌不能供復土之役然生辱委重俾論序其文章
歿又僣踰獲撰次其行事穆叔有云是三不朽于以答
<pb:KR4e0215_WYG_030-4b>
公亦無媿矣敬陳泂酌告訣堂筵庶幾明靈鑒此享侑
　　祭周孺亨文
昔恭簡公倡道于星溪而一時學者之雲集曾日月之
無幾而微言之頓息唯先生發揮遺㫖儼師門之典則
公以先生之少恢廓而屢箴其微窄然自公之云亡門
人學徒何啻五侯倍譎而先生依繩循矩以無失葢終
以有所至而無間于參魯與商也之不及唯先生之孝
友温良真鄉里之矜式讀書養親嵗不出于户閾與古
<pb:KR4e0215_WYG_030-5a>
之篤行君子實並駕而無慚色中耿耿欲有所為外靖
恭而簡默使之立乎廟廊雖不出一語猶足以儀刑其
徳何天命之不佑而使之老于行役今嵗之春吾邑同
黨之士葢二十餘人並裒然以北既無拔茅彚征之期
而有北風㩦手同行之戚孰知先生中道而返而又罹
此極嗚呼先生之不幸葢有繫于邦國而身世之可悲
又何異于一吷睹㫖酒之在尊共陳詞而灑泣嗚呼哀
哉尚享
<pb:KR4e0215_WYG_030-5b>
　　祭沈養吾仲常文
嗚呼人亦有云子門貴顯五年之中忽焉淪殄養吾少
俊仲常順婉言念相從懐之罥罥人生富貴如花之妍
朝露方晞夕已萎焉人皆痛子葢莫不然所争蚤晚何
足相憐念子兄弟托余墓石狼跋東歸吾廬未葺敢忘
此言以負平昔嗚呼痛哉尚享
　　祭居守齋文
嗚呼君于世人居聲利間混混與衆如玉與&KR2711;彼市道
<pb:KR4e0215_WYG_030-6a>
交朝醜暮妍春花秋草君無變遷君之教子一經是專
是藨是蓘不知豐年憶子之試君嘗居先子出父俱有
徃必連昔在陽羡不遇収甄風雨凄其旅泊蕭然子為
父泣父為子憐二年前事猶在眼前子成有待君胡溘
然後乃萬鍾何及當年凡為子者誰不痛焉
　　祭唐䖍伯文代
嗚呼黄鵠摩天一舉千里蜩與鸒鳩榆枋而已孰云不
然兩易其處先生之志而止于此顧視童嬰凌空出羽
<pb:KR4e0215_WYG_030-6b>
嗚呼哀哉昔在學宫侃侃齗齗行則方履語則正襟邈
然孤特髙步士林排難立節義色必形諸生後學退譲
逡巡州牧邦伯来咨来詢干木之廬過者則欽衆所指
目玳瑁南金胡以白首獨抱遺經積日累月旅貢在庭
一命之榮道殞彭城嗚呼哀哉凡我同門夙承奥㫖嵗
月荏苒慚徳無似三年不見夢寐京邸聞有歸音相告
以喜瞻望城西素旌来止其誰與歸九原莫起臨觴一
慟薦于筵几嗚呼哀哉
<pb:KR4e0215_WYG_030-7a>
　　祭劉縣丞廷運父文
唯翁氏唐别姓以劉赫赫太宰世仰厥休太史振挺式
紹芳猷翁潛弗耀髙于鄉州嵗時升賓拜至獻酬宜受
多祉胡以彌留嗚呼哀哉生我賢丞奕奕清修周視原
野十夫有溝從者告饑日坐孤舟蓁蕪萬畝惟民之憂
言于太史欲去其蝥民方恃賴罹此家尤嗚呼哀哉天
靳翁夀奪我賢侯奔喪之禮世莫能繇移其訃日炫服
事賕窳吏仍踵㒺以為羞丞則見星蹈禮莫偷其仁其
<pb:KR4e0215_WYG_030-7b>
孝翁教之周惟昔國僑鄉校不仇儒者之道所闡必幽
敬述民謡以侑牢羞
　　祭張封君文
嗚呼九隆既硩七綰亦墜昆明不閉鄒魯同致清河綿綿
以燕後昆年耄行獨為鄉禮賓有子登朝不遑將父終
朝永嘆三復陟岵嗚呼哀哉大疾奄及靡聞嵗月銅魚使
至傳言恍惚訊之果然悲痛存歿嗚呼哀哉昔也越巂萬
里燕臺今也乗化風雲徘徊鑒兹嘉㫖魂兮歸来尚享
<pb:KR4e0215_WYG_030-8a>
　　同年祭陳封君文
嗚呼乙丑之嵗登于南宫吾邑四人鄭州為榮言念生
我髙堂半空鄭州二親禄養獨隆府君之年方進未窮
胡以長逝濛汜忽終於維府君世承文學其祖博士卓
為先覺校文省中所得卓犖府君傳業遭時齷齪以遺
令子方發其璞衎衎飲食珪璋有渥於呼人之生世何
者能全傷哉貧也毎食泫然府君于子欻見髙軒天若
厚之又靳其年悠悠江水有鬱新阡葬以大夫亦顯孝
<pb:KR4e0215_WYG_030-8b>
賢嗚呼尚享
　　祭外舅魏光禄文
有光七嵗為公之壻不幸先妣蚤逝中間多故婚姻失
時以公之仲女之賢淑周旋六年遽從先妣于地下藐
然二孤置之今妻之懷抱以撫以育辛勤萬端而婚姻
徃来如先妻之存未嘗有間可謂邢遷如歸衛國忘亡
也葢死生之際難矣重以不肖連蹇困頓自辛丑以来
四殿南宫鄉里親戚以為嗤笑公慰藉懇懇未嘗不以
<pb:KR4e0215_WYG_030-9a>
逺大為期至于生平迂拙不能與世俛仰而數十年中
屏居野處隔越百里造請或不以時公未嘗責望禮節
幾㣲見于辭色也公可謂淳徳君子矣去年冬雨雪中
公使人至江上遺以綿炭今年四月人自公所来言公
聞吾妻病方開龜視吉㐫又聞公疾革數問吾妻其見
念如此也不意間一月而公之訃至吾夫妻相對泣下
然吾妻死者數矣以是先令女甥星夜奔公之喪而吾
妻尋亦至于大疾如剡之痛旦暮日新加以形體羸弱
<pb:KR4e0215_WYG_030-9b>
死殤相繼疾病憂虞比聞公之變則又驚悼痛怛以至
于今不勝哀苦氣息奄奄行五六步忽自僵仆獨念公
之卒踰二月矣禮有殯聞喪將往哭之則服其服而往
所以至于踰月者病也扁舟百里勉强匍匐以拜公之
前兾公一舉吾之觴而已矣哀哉尚享
　　祭顧文康公夫人文
嗚呼女婦之職不出閨中及其崇貴與皇家通維文康
公大科奮跡四十年間遂躋崇極富夀康寧當世所少
<pb:KR4e0215_WYG_030-10a>
夫人配之與之偕老赫赫我皇統壹聖真考禮肄樂制
作紛紜既秩殷典百神咸侑文康雍雍在帝左右猗與
夫人象服是宜朝于兩宫從后之居太室穆穆佐上册
寶金章玉牒夫人是導西苑膴膴庀其蠶事鞠衣翟車
夫人則侍邈然千載大禮曠墮夫人際之見所未睹匹
婦之㣲一命為多有美夫人如山如河生有誥命一品之
貴薨有奏訃賜之葬祭潭山之原從文康止天子之賜恩
榮極矣凡厥富貴莫不有終維我生人誰能不恫尚享
<pb:KR4e0215_WYG_030-10b>
　　祭葉夫人王氏曁世徳夫婦文
嗚呼夫人以司馬之愛女衡州之賢配宜膺受多祉而
夀康以石野之才賢宜紹文莊公之休光而孺人之慈
孝有以奉姑相夫子以觀其後之繁昌也三十年間庭
内雍雍人曰文莊公之門尚有典刑一朝變故搆此痛
寃萱堂既空蕙帳靡存奄及主鬯懐寶沉淪遂以窀穸
之事貽厥嗣孫嗚呼哀哉峥嶸霜天千里𤣥沍慘慘令
母㩦持子婦帷輤相屬徃即長路吁嗟造物為幻羣庶
<pb:KR4e0215_WYG_030-11a>
人生婉好誰不樂䖏回首百年皆非其素如一葉飛千
林空樹惟是積徳可以相付我懐文莊聿起遐慕猶有
孫謀永世無斁尚享
　　祭張貞女文
自古女子之見于史傳者多矣或自閑于安平無事之
時或蹈難于感慨卒然之頃惟貞婦之所遭殆人生之
未有以淫姑之内主值兇徒之㕘㑹魑魅魍魎見形于
清晝之中豺狼虎豹聚毒于深夜之際入地無穴呌天
<pb:KR4e0215_WYG_030-11b>
不聞備百端之荼毒竟一死以自明惟彼兇徒漫天之
惡恃其多財力能使鬼懸千金于市中謂三尺之可賣
豈知神明之吏緣夢寐以求形童髫之女坐公庭而辨
貌寔人心之共憤信天網之難逃嗚呼哀哉死何酷烈
生何艱辛獨任綱常孑然一身沉沉昏夜烱烱者存謂
其不然彼亦何人誰無室家誰無此心
　　弔何氏婦文(并序/)
何氏婦鄒平王教授周君女也始鄒平君教長興婦與
<pb:KR4e0215_WYG_030-12a>
何生随家長興何生病婦潛自割肱合椒湯進之良愈
鄒平君既遷官生夫婦還崑山一日婦病死生與予亡
妻有兄弟之戚為童子時嘗来予家予妻死生亦不来
不意數年間生亦有妻已死見生言之澘然淚下為文
以弔之
惟孝子之獨行兮世或議其為竒苟毁身以全親兮又
何乖于民彛斯前世之所傳兮在人子固有之至于今
而創見兮婦為夫而自刲夫與婦其一道兮夫孰謂其
<pb:KR4e0215_WYG_030-12b>
非宜殘肢體以事君子兮謂白首其相随胡淑婉之速
化兮忽自背而先馳致夫君之徬徨兮形枯槁而面黧
旦出門而難歸兮夜涕泣于空帷惟夫病之可念兮尚
無愛于玉肌何遐學而不顧兮乃又遺之以離悲自今
其被疾而致羸兮又誰為之憂危彼萬族之相托兮各
得其偶以嬉嬉夫人生之有妃匹兮固百年以為期何
中道而自失兮行忽歎其仳離予昔嘗歴此變兮怳日
逺而星移憶何生之垂髦兮悼往昔而傷咨况同事而
<pb:KR4e0215_WYG_030-13a>
相感兮不知夫涕淚之淋漓
　　祭外姑文
昔吾亡妻能孝于吾父母友于吾女兄弟知夫人之能
敎也麤食之養未嘗不甘知夫人之儉也婢僕之御未
嘗有疾言厲色知夫人之仁也癸已之嵗秋冬之交忽
遘危疾氣息掇掇猶日念母扶而歸寧疾既大作又扶
以東沿流二十里如不能至十月庚子將絶之夕問侍
者曰二鼔矣聞户外風淅淅曰天寒風且作吾母其不
<pb:KR4e0215_WYG_030-13b>
能来乎吾其不能待乎嗚呼顛危困頓臨死垂絶之時
母子之情何如也甲午丙申三嵗中有光應有司之貢
馳走二京提㩦二孤屬之外母夫人撫之未嘗不泣自
是每見之必泣也嗚呼及今兒女幾有成矣夫人奄忽
長逝聞訃之日有光寓松江之上相去百里戴星而徃
則就木矣悲夫吾妻當夫人之生既以遺夫人之悲而
死又無以悲夫人夫人五女撫棺而泣者獨無一人焉
今兹嵗輤車將次于墓門嗚呼死者有知母子相聚復
<pb:KR4e0215_WYG_030-14a>
已三年也哀哉尚享
　　祭妻祖父母文
橘泉先生趙氏夫人既葬之後三日孫壻歸有光始獲
奔祭于墓泣而言曰嗚呼吾妻之歸予葢晚而事公與
夫人最久于諸孫中特加憐愛吾妻嘗言公夫人所以
勤閟以昌厥家者甚詳癸已之嵗吾妻遘罹屯疾屬公
夫人之歸轝將駕猶扶㩦至家迨疾轉亟一日九死乃
始舁歸迢迢至家二十里懼不能至而死于中塗且以
<pb:KR4e0215_WYG_030-14b>
不得送其祖父母為恨今嵗吾舅始為公夫人啟攅即
窆忽忽七年矣於乎人生離合倐焉而来倐焉而去方
其數盡何有于壯何有于老同返于㝠漠之鄉髙墟之
原公夫人藏焉馬鬛新封草芽已茁樵夫晝歌猨狖夜
號公夫人不能起吾妻又不能歸已乎傷哉千古之恨
　　謁宋文貞公墓文
維年月日具官歸有光謹以瓣香拜謁唐宰相宋文貞
公之墓唐有天下三百年惟貞觀開元號為盛治賢相
<pb:KR4e0215_WYG_030-15a>
並稱姚宋而屹然正直之氣可與公嫓者獨始興文獻
公而已有光自初束髪知讀唐史嘆天寶以後何其亂
也生民之禍極矣使公與曲江尚在匡持之唐之國祚
厯年豈可量哉信乎國以一人而興也今者備員兹土
下車之初以吏事過南和聞公墓在北鄉而魯公碑刻
尚存因迂道齋宿縣邸来致景仰之私嗟夫公之直道
有國者一日而無此則相率靡靡以馴至于亂亡而不
覺三季之後若同一軌此予心之耿耿徘徊于公之墓
<pb:KR4e0215_WYG_030-15b>
下而不忍去也謹告
　　祭楊忠愍公文
維年月日具官歸有光謹以清酌庶羞之奠致祭于贈
太常寺少卿謚忠愍楊公之靈曰昔我世皇繼天作后
多厯年所疇咨左右中嵗好道穆然在宥有臣怙寵咨
為姦宄父子持權瀆亂天下一旦殘夷天威不假天下
以此感嘆先皇神武雄決葢代之英在古權姦鮮不害
國今則自斃繄皇天惑天亦助明與古異勢社稷之福
<pb:KR4e0215_WYG_030-16a>
可保萬世惟忠愍公撲其方熾誠欵懇惻辭引主器冀
以覺悟憫不顧避賊臣切齒必致死地臨命賦詩時在
俄頃季子就醢冠纓必整叔夜彈琴顧視日影公何從
容造境愈静亦維前嵗冦薄都城烏合虓呼噬嚙生氓
廟議失䇿以冀緩師公亦抗疏慨然論之争國重輕利
害必明抵掌鳴劒志絶殊庭時已犯忤重被考掠折指
鍥骨曽不畏爍間關萬里諤諤不已志士求仁必趣于
死先皇之英亦自公啟龍駕歘忽未及褒美天子明聖
<pb:KR4e0215_WYG_030-16b>
思繼先志恩綸首建加官賜謚俾延世賞勵其後人剖
心封墓天下歸仁嗚呼自古正士常見憎嫉邪人害正
千古若一方公侘傺逺集何日觀彼踥蹀嘿嘿自吒不
忍大姦因時發憤遂震羣耳如雷之聞雖彼黨人稱公
忠義衆口相和誰敢云異房子之邑公之所生奕奕新
廟薦祀馨香公言不亡公有詩章報恩皇家猶有英靈
摛詞告祭以寫吾誠嗚呼哀哉尚享
　　告祭崑山縣山神文
<pb:KR4e0215_WYG_030-17a>
某等少聞長老言昔時方國珍之亂神有顯應遥見山
之草木皆兵賊以畏懼而遁然無文字可考獨以民間
毎嵗四月十五日為賽㑹奉神以王者之儀比年官府
間嵗有禁而秩祭如一日也自至元間迄今二百年復
見海水沸騰吾民肝腦塗地而有司嬰城以自守境外
無蚍蜉之援民既無所恃賴則所以日夜皇皇獨依于
神而已願假神靈默祐于㝠㝠之中殄此妖孽使吾民
復得安其田里父子祖孫世世如前二百年報謝于神
<pb:KR4e0215_WYG_030-17b>
則神之休亦永無窮也尚享
　　告崑山縣城隍神文
惟神不獨保護縣邑又以為能司祸福之柄故民之趨
走奉祭無虚日焉今倭冦臨境䖍劉我民其慘毒極矣
神必思所以庇覆之吾邑人孝弟力田鄉里齒讓於吳
郡七邑之中號為淳古而比年以来風俗日漓相劘相
刃以至于今殆有不忍言者識者已預知必有今日之
事矣然神聰明正直福善祸淫神之所司豈其假手于
<pb:KR4e0215_WYG_030-18a>
犬羊以縱其噬嚙而淫及于無辜之良善耶民之事神
勤矣纖芥之事無不有求于神今縱其犬羊以噬嚙于
民而神不聞知此神之所恥也惟神鑒之
　　祭長興縣城隍廟文
承乏宰縣典司神祠宇廟弗稱瞻仰太息嵗則不易未
遑鼎搆聊爾塗塈以飾厥觀庀土卜吉敢用昭告尚享
　　祈雨文
維此雉城卓為名邑邇者人心不古吏道多端遂以禮
<pb:KR4e0215_WYG_030-18b>
義之邦化為夷鬼之俗帝用不懌降此旱殃有光自惟
師帥者之不賢願以一身當其罪罰而小民之嗷嗷實
為可矜神其降鑒特賜一日之澤以慰三農之望
　　謝雨祭城隍神文
值此農時山川如滌令實閔雨有禱于神荷神降臨惠
澤霶霈萬民懽喜循省獨慙實上天之愛人豈微誠之
能感也䝉神之力敢不報謝更祈終惠永荷神休尚饗
　　再祈雨文
<pb:KR4e0215_WYG_030-19a>
有光不敏不明不知世俗所以為吏之事獨遵孔氏之
訓其于治民事神不敢不盡其心所恃以鑑臨者惟神
而已前五月不雨為民乞哀于神神即賜之甘霖四野
沾溉緑疇彌望萬人胥悦今復竟六月不雨為民乞哀
于神神未之許為此焦勞靡寧瞻仰何里願神之終惠
之也吏以數易之故不能久以事神然一日在位亦不忍
忘乎民惟神永享民之報祀于無窮其何可以不念也
　　祀厲告城隍神文
<pb:KR4e0215_WYG_030-19b>
具官歸有光于今日祀厲即于壇所哀告于城隍之神
曰自六月以来雨澤不降田禾焦枯今有遷徙之命民
被催科之急沴氣上干祈禱莫應闔境憂惶莫知所為
令今候代猶有一日司民之責適今祀厲敢復&KR0377;懇于
神令宰牧三年饗祀無失哀矜鰥寡對越在天神其毋
以世人之見棄而亦不肯惠頋若能督率萬鬼呼吸風
雷頃刻以至猶能使嵗半熟以慰此嗷嗷之民也敢告
　　御史中丞李公哀詞
<pb:KR4e0215_WYG_030-20a>
嘉靖四十一年四月乙亥御史中丞李公先是以病請
告還鄉是日行次鄆州之安民山而薨公為人和易修
潔爰自登朝敡厯内外二十餘年未嘗有所摧挫以至
為大官㑹天子新建紫宫載度𢎞規及西苑平臺神仙
長年之殿公連嵗採運大工迄成召歸院中登庸始峻
而遽殞逝朝廷莫不痛惜之大宗伯太常方將請䘏典
定謚議而喪還于吳余與公少親善同志業公治五經
之餘獨好司馬遷班固書以余之騃稚樸陋而公常傾
<pb:KR4e0215_WYG_030-20b>
鄉之毎得一語忻然誦之以為有㑹于心雖世所競徘
優軋茁銑谿虬户争為古文名髙者了然獨能辨之議
者以公為善處世以能至大官余獨知公葢有得于古
而直用文雅緣飾之是以人望之而敬與之處而親也
公久官余介居江海隔越二紀僅一再見見所嘗見于
公者必道公語今年春余試南宫見所嘗見于公者公
益貴余益困而語稱益加公方在告余一徃不見初謂
公貴人不願往也公顧亟呼余從人至榻前勞問慇懃
<pb:KR4e0215_WYG_030-21a>
手書兩及墨跡猶新不謂遂爾永别余未渡淮時再夢
見公覺而訊之以為不祥不意其果然也迺始以數年
之别不一見公為恨雖公之書亦云昔子産與申徒嘉
同學于伯昏瞀人嘉謂子産倚其相于夫子之門今公
乃與余逰于形骸之内而余反索公于形骸之外公賢
子産而余愧申徒矣嗟夫士于顯晦之際固不能無情
公今已矣世之所謂利勢者今則廓然漠然而獨公之
知我者烱然在也余可不致其哀乎余方遭先府君之
<pb:KR4e0215_WYG_030-21b>
喪古者朋友有緦麻之服以其服哭之禮也其詞曰
昔寗戚歌于牛口兮桓公舉火于昏夕鬷明跼蹐于堂
下兮以何道而能識管夷吾之見逐兮鮑子終不謂其
無能而致黜信精志之日通兮何顯晦之殊職厯星紀
之屢周兮誠欵欵其如昔豈若以人言為毁譽兮忽朝
云而暮易彼其中有然者兮寧狥世而拘迹嗟天道之
難測兮公遂與化而俱寂余惟窮老而怐愗兮莽馳騖
而不知其所極年洋洋以日徃兮將誰使乎宗之奈何
<pb:KR4e0215_WYG_030-22a>
乎古之人不作兮恍不知涕之無從
　　思質王公誄
思質王公諱忬字民應吳郡太倉人南京兵部右侍郎
倬之次子厯官至兵部右侍郎兼都察院右僉都御史
總督遼薊軍務嘉靖三十八年以吏兵之辭有連其明
年十月朔被禍京師長子山東按察使司副使世貞次
子進士世懋並觧官號踊寃痛數絶明年春喪還吳吳
士大夫哀之僉謂余宜為詞載于素旂迺作誄曰
<pb:KR4e0215_WYG_030-22b>
粤昔姬代徂靈而衰子晉登假厥有支遺繫王垂姓綿
世洪丕秦剪魏錯奮鉞秉麾漢庸吉駿名賢纍纍睢陵
貴胄仍晉台司惟始興公邁勳江左六代輝華鳴玉襲
組將門相門世無與伍逖矣朐封迄唐踵武瑯琊之别
分水有譜夢聲廣學為吳始祖泊先司馬連理擢英兩
枝之𦙍繩繩科名惟先司馬懿行徽聲佐時嘉績樹位
九卿分禄養族逮及孤矜鄉歸其厚沒世稱仁公生神
秀先公愛子早馳儁譽克紹休美羽儀初升牙角欻起
<pb:KR4e0215_WYG_030-23a>
天馬騰翔不限疆里峻陟大僚日緝王旅公之勤功先
公之施天之報之宜厚其祉命也如何猝見傾圮嗚呼
哀哉初為大行(闕/)　有經有國之䘏言共其旌廞車告
䖍抒帝哀誠惠文嶽嶽大璫怵懲聿巡南楚去吏蝥螟
察理寃獄活者千人滔滔江漢千里風生神州攬轡獨
當戎兵完其危堞奠我帝京遂㕘中臺東山拊循攝機
而謀建立三城咸寧逆節折其勾萌帝警海魚命之南
征洪波血戰渤海朱腥越氓煦徳布路泣行迺帥雲中
<pb:KR4e0215_WYG_030-23b>
遏敵修亭營有新竈旁見烟青帝曰汝忬常在行間惟
汝賢勞其週我邊閃閃朱旗戾于薊門殺獲戎首嵗有
報聞㒺不應格茅社宜分疇邑未及罹此大屯嗚呼哀
哉嵗之暮春敵騎犯威軼我郊圻疾如風雷繼褰粮盡
翳翳窮壘師以左次時其氣衰嗚呼哀哉疆場之事何
嵗不有命也如何公罹其咎我思盛衰如轉圜走先公
鼎貴公仍其後兩世同官復凌其右繼以二嗣才猷日
茂鬼神忌之誰能無詬嗚呼哀哉惟帝惟天命之攸制
<pb:KR4e0215_WYG_030-24a>
亦既惠之又復蹶之亦既珮之又復劙之其始榮之復
乃悴之榮則萃之悴忽墜之昔也何順今也何盭誰為
推之誰為擠之誰獨徘徊誰當横厲蒼天茫茫莫詰所
謂大運斡流随之以逝公之許國致命則遂有子纉承
不隕其世必復其始其有以慰嗚呼哀哉
　　招張貞女辭(并序/)
二十三年五月十六日夜嘉定縣男子羣入張貞女室
以椎梃亂擊膚肉寸斷不死乞死乃用屠豕法縶手足
<pb:KR4e0215_WYG_030-24b>
刺頸宛轉久之血出盡乃死貞女居亂家姑引羣賊日
闖帷□間志意皎然卒及于難時年十九楊台州作招
貞女辭用以風司土者予訪其意而殊其辭云
魂兮歸来乎北有髙樓連昏姻兮憶昔二八爰来嬪兮
魂獨守此甘苦辛兮夫雖不夫寧敢嗔兮房櫳空虚月
西淪兮機杼軋軋靡昏晨兮胡為委棄苔生菌兮蟲絲
罥户滿埃塵兮床頭刀尺纖手親兮遺掛在壁皆所珍
兮魂兮歸来乎
<pb:KR4e0215_WYG_030-25a>
魂兮歸来乎南有列屋父焉居兮少小㩦持事遨嬉兮
母為剪髪親畫睂兮出門辭母行道遲兮丁寧汚澣莫
後時兮小妹呼姊泣仳離兮倚閭今過黄昏期兮當年
㔩采猶在笥兮羅襦粲若嫁時遺兮鳥違故林何所如
兮魂兮歸来乎
魂兮歸来乎夫門淪喪慘傷神兮閨房腥臊走鹿麎兮
父母恩勤養我身兮修容姱質徒悲辛兮旁皇中野誰
為鄰兮白日黯慘𤣥雲屯兮青草漫漫不見人兮羣鬼
<pb:KR4e0215_WYG_030-25b>
啾啾亂流燐兮柔軀雅步忽逡巡兮𦕈𦕈默默將安遵
兮魂兮歸来乎
魂兮歸来乎東有穹祠門廉肅兮朱火燦燦麗文木兮
黄金鎧甲光煜煜兮雲中皷樂来逆復兮神女迅衆齊
懽睦兮靡顔盛鬋被綺縠兮芳馨雜糅紛郁郁兮遨逰
閶闔騖輕轂兮邑宰敬恭䖍尸祝兮閒安𢎞靚永宜屋
兮魂兮歸来乎
　震川集巻三十

<pb:KR4e0215_WYG_031-1a>
欽定四庫全書
　震川别集巻一
　　　　　　　　　　　　明　歸有光　撰
　應制論
　　士立朝以正直忠厚爲本
天下之治繫乎人臣之有其徳而才不與焉夫天下之
才未嘗無也所賴以致至治者非其才之難而所以用
其才者難也能用其才係乎人臣之有其徳而已矣所
<pb:KR4e0215_WYG_031-1b>
謂徳者必其資性之純而心術之正是故其氣剛以毅
出于正直而必不至于佞其心寛以恕出于忠厚而必
不至于薄如此可謂有其徳矣而後以其才用之故天
下服其正直之氣而樂其忠厚之化而人心世道實係
之夫才者行於一時則固一時之善而已也行于一事
則固一事之善而已也惟正直忠厚之道其用為不窮
士之立朝而不以此則餘無可取矣善乎豫章羅氏之
言士立朝之道不為驚世可喜&KR0177;然赫然以為人臣之
<pb:KR4e0215_WYG_031-2a>
偉節惟以正直忠厚為本儒者之論何其切近而篤實
也夫所謂本者言士之用世其所施為措置蓋未暇論
而不可窮之業實根底于此也夫木之有本本既撥則
枝葉無所寄託矣士之有徳徳既隳則才猷無所附麗
矣蓋有其徳而後其才可以成天下之事無其徳則才
之所用適足以僨天下之事而已矣夫人君治四¶海之
衆一人不能獨為而與海内之士共之士之欲行其志
者輻輳並進而歸命天子三公九卿百司庶府設官分
<pb:KR4e0215_WYG_031-2b>
職如此其衆也天下之才惟天子所以使之蓋自一命
以上無虚位也無乏人也則人人盡其才因其職以自
效舉目前之事則既能辦飭矣夫正直也忠厚也士無
此二者皆能任天下之事皆能治天下之民皆能建天
下之功皆能興天下之業然有利焉不勝其害也有得
焉不勝其失也天下幸而無事人臣安享禄位以為才
如是足矣不知其俗之漸靡積習而不可挽也故士必
本之以正直忠厚其大者固已磊落卓犖自立于世然
<pb:KR4e0215_WYG_031-3a>
後隨其所受之職皆能不違于道是故與之任天下之
事而事必集與之治天下之民而民必安與之建天下
之功興天下之業功成業廣而後無患嗚呼此正直忠
厚之道所以為本也且所謂正直者何也氣之剛以毅
也其質近乎義而心術之正必不苟于佞天子欲有所
為而不敢以或阿羣臣皆以為然而不肯以或同天子
有失必規羣臣有姦必發事有庇于民益于國爭之而
必行有病于民害于國爭之而必不行可與為善而不
<pb:KR4e0215_WYG_031-3b>
可與為不善可與為義而不可與為不義萬鈞之重不
為懾雷霆之威不為怵諤諤乎無所隱也蹇蹇乎無所
避也侃侃乎無所撓也亹亹乎必致之也人主為之改
容姦萌為之弭息四夷聞之而不敢窺伺此正直之臣
也其在于古若排闥折檻引裾壊麻之類皆可以言正
直也其大者如汲黯蕭望之李固宋璟張九齡陸贄李
沆范仲淹李綱之徒是也所謂忠厚者何也心之寛以
恕也其質近于仁而心術之厚必不苟為薄輔天子而
<pb:KR4e0215_WYG_031-4a>
以寛仁與羣臣處而不求為異天子有過而非心逸志
為之潛消而不知人臣有失務包容其小而愛惜其才
可以禆國而不便于民不行可以取名而無益于國不
舉如泰山之安而不搖如深淵之靜而莫測休休乎其
無所不容也粥粥乎若無所能也渾渾乎若無辨也與
與乎其可即也君德賴以培養生民賴以滋息社稷賴
以鎮定此忠厚之臣也其在于古若償金脱驂翻羮唾
面之類皆可以言忠厚也其大者則如曹參周勃丙吉
<pb:KR4e0215_WYG_031-4b>
狄仁傑郭子儀裴度吕端王旦韓琦之徒是也或者曰
正直近于伉厲容有激天下之變是固有之然刓方為
圓以規世好君子終不避伉厲之譏而出于此也忠厚
近于無能容有以養天下之弊是固有之然鍥厚為薄
以索人情君子終不避不能之誚而出于此也大抵由
于質性之美而原于心術之正則正直而不至於伉厲
忠厚而不至于無能此自然之理故士而舎此欲以委
隨變化而謂之通凌詘盡察而謂之能此則天下之所
<pb:KR4e0215_WYG_031-5a>
謂才而非士之所貴也唐虞之盛其臣皆有神聖之姿
其功與天地並若非人之所能為者也然君臣之相勉
戒不過曰直清曰弼直曰予違汝弼汝無面從退有後
言曰臨下以簡御衆以寛何其近于人情也古之聖賢
所以佐其君者不過如此而已矣迪知忱恂夏之所以
有室大競也惟兹有陳商之所以格于皇天也秉徳迪
知周之所以怙冐聞于上帝也夫其正直如此忠厚如
此故能循道履信而功業所至乃與天地並成王之命
<pb:KR4e0215_WYG_031-5b>
君陳曰予曰辟爾惟勿辟予曰宥爾惟勿宥此告之以
正直也曰無忿疾于頑無求備于一人必有忍乃有濟
有容徳乃大此告之以忠厚也天下之勢欲其直常趨
于佞欲其厚常趨于薄世道之不可挽如此是以不惟
士之所貴者如此而有國家者務培養之以伸抗直之
氣而全忠厚之體孔子生于周末褒史魚之直惡祝鮀
之佞思史之闕文而稱周公之訓其所感者深矣夫相
噓以成風相吹而成俗隆沍之時一人噓之不能為熱
<pb:KR4e0215_WYG_031-6a>
也炎赫之景一人吹之不能為寒也天下有一正直者
崇奬之而不抑之以伉厲若文帝之信申屠嘉也有一
忠厚者敦尚之而不嗤之以無能若光武之封卓茂也
如此則天下知所慕效矣此在天子與公卿大臣之事
誠如此則百僚師師皆忱恂于九徳之行而羔羊之正
直行葦之忠厚可以逺追于成周之盛也謹論
　　太極在先天範圍之内
天下之道不可以象求也以象求道則道局于象而有
<pb:KR4e0215_WYG_031-6b>
所不該以言求象則象滯于言而有所不盡嗟夫古之
聖賢本以天下之道不著而以象該天下之道本以天
下之象不詳而以言盡天下之象卒之象立言設而反
有所不該不盡則聖賢之心于是乎窮雖然聖賢固非
逞奇眩異苟為制作以該于天下則其始之為象也將
謂其足以該道也其後之為言也將謂其足以盡象也
象有不該之道而言有不盡之象則聖賢不輕以為之
名由此言之則天下之道不可無聖賢之象而天下之
<pb:KR4e0215_WYG_031-7a>
象不可無聖賢之言先天之圖伏羲之象也太極之圖
與説周子之言也天下無異道則無異象無異象則無
異言奮乎千百世之上而常符于千百世之下奮乎千
百世之下而常符于千百世之上是先天之與太極也
豈可以先後大小而區别之耶然謂太極在先天範圍
之内者何也天下之道太極而已矣太極之動靜隂陽
而已矣隂陽之變合五行而已矣五行之化生男女善
惡萬物萬事而已矣聖人愚人君子小人之别動靜修
<pb:KR4e0215_WYG_031-7b>
違之間而已矣而太極圖者為數言以括之而未始遺
也則夫先天雖上古聖人之作寧能有以加乎周子之
書六十四卦三百八十四爻周還布列寧有出乎太極
隂陽五行男女善惡萬事萬物聖人君子小人之外而
曰範圍焉者固非以不該不盡為周子病而獨為夫周
子之未離乎言也未離乎言則固不若先天之籠統包
括淵涵渾淪于忘言之天也聖賢之始為說于天下固
謂可以盡象而該道而明言曉告以振斯世之聾聵孰
<pb:KR4e0215_WYG_031-8a>
知夫象之所不該者象不能盡而言之所不盡者非言
之所喻也上古之初文字未立易之道渾渾焉流行于
天地之間俯仰逺近巨細髙卑往來升降浮沉飛躍有
目者皆得之而為象天下未嘗有易而為易者未嘗亡
迨夫羲皇有作始為先天之圖天下之道一切寓之于
方圓奇偶之間如明鑑設而姸媸形淵水澄而毛髪燭
然而失之者猶不免狥象之病則天下固已恨其未能
歸于無象之天而孰謂其生于聖遠言湮之後建圗属
<pb:KR4e0215_WYG_031-8b>
書嘵嘵然指其何者為太極為陰陽為五行為男女善
惡萬物萬事為聖人君子小人其言如此之詳也而可
同于無言之教耶故曰圗雖無文終日言之而不盡也
噫惟其無文故言之而不盡而言之所可盡者有言故
也故自先天之易羲皇未嘗以一言告天下而千古聖
人紛紛有作舉莫出其範圍以艮為首夏之連山也而
不能易先天之艮也以坤為首商之歸蔵也而不能易
先天之坤也取八卦而更置之周之周易也而不能易
<pb:KR4e0215_WYG_031-9a>
先天之八卦也暢皇極而衍大法而有取夫表裏之説
觀璿璣以察時變而有取夫順逆之數作經法天而必
始于文字之祖備物制用立成器以為天下利而必尚
夫十三卦之象未始為聲音也而言律吕者推之未始
為歴象也而言十二辰十六㑹三千六百年者推之未
始為寒暑晝夜風雨露雷也而言天地之變化者推之
未始為性情形體走飛草木也而言萬物之感應者推
之未始為元㑹運世嵗月日辰也而言天地之始終者
<pb:KR4e0215_WYG_031-9b>
推之未始為皇帝王伯易書詩春秋也而言聖賢之事
業者推之形器已具而其理無朕則太極之立也剛柔
相摩八卦相盪則動靜之機也乾兌離震居左而為天
卦㢲坎艮坤居右而為地卦所以分隂分陽而立兩儀
也乾坤亥已天地之户隂陽所以互藏其宅也泰否寅
申人鬼之方天地相交生生之所以不息也以消長求
之而動靜見以淑慝求之而聖人君子小人分先天未
嘗言太極也而太極無所不該太極言太極則亦太極
<pb:KR4e0215_WYG_031-10a>
之説耳是故無言者不暇言以傳而有以盡天下之所
不言有言者待言以明而不能盡天下之言自羲皇而
下所以敷衍先天之說者愈詳而卒不能自為一説自
立一義以出六十四卦之外譬之子孫雖多而皆本于
祖宗之一體故太極者先天之子孫也雖然有先天則
太極可以無作而周子豈若斯之贅也葢天下不知道
聖賢不得不托于象天下不知象聖賢不得不詳于言
于是始抉天地之秘以洩之自文王已不能無言而易
<pb:KR4e0215_WYG_031-10b>
有太極孔子亦不能自默于韋編三絶之餘矣大饗尚
𤣥酒而醴酒之用也食先黍稷而稻粱之飯也祭先大
羮而庶羞之飽也嗚呼亦其勢之所趨也
　　泰伯至德
聖人者能盡乎天下之至情者也夫以物與人情之所
安則必受受之而安焉情之所不安則必不受雖受之
而必不慊焉人之喜怒發于心不待聲色笑貌而喻而
意之所在有望而知者故受物于人不在乎與不與之
<pb:KR4e0215_WYG_031-11a>
迹而在乎安與不安之間此天下之情也天下之情天
下之所同而濡滯迂緩貪昧隱忍將有不得盡其情者
惟聖人之心為至公而無累故有以盡乎天下之至情
論語之書不以譲訓天下而言譲者二伯夷稱賢人泰
伯稱至徳是已夫譲非聖人之所貴也苟以異于頑鈍
無恥之徒而已矣而好名喜異人之所同患使天下相
率慕之而為琦魁之行則天下將有不勝其弊者春秋
之時魯隱宋穆親挈其國以與人而弑衂之禍不在其
<pb:KR4e0215_WYG_031-11b>
身則在其子國内大亂者再世吳延陵季子可謂行義
不顧者矣然親見王僚之弑卒不能出一計以定其禍
身死之後僅三十年而吴國為沼以延陵季子而猶不
能無憾者故譲之而不得其情其禍甚于爭苟得其情
則武王之爭可以同于伯夷故聖人之貴得其情也伯
夷叔齊天下之義士也伯夷順其父之志而以國與其
弟然終於叔齊之不敢受而父之志終不遂矣夫家人
父子之間豈無幾㣲見于顔色必待君終無嫡嗣之日
<pb:KR4e0215_WYG_031-12a>
相與褰裳而去之異乎民無得而稱者矣故聖人以為
賢人而已葢至于泰伯而後為天下之至德也古今之
譲未有如泰伯之曲盡其情者葢有伯夷之心而無伯
夷之迹有泰伯之事而後可以遂伯夷之心故泰伯之
徳不可及矣自太史公好為異論以為太王有翦商之
心將遂傳季歴以及文王鄭康成何晏之徒祖而述之
世之説者遂以為雖以國譲而實以天下譲不以其盡
父子之情而以其全君臣之義故孔子大之夫湯武之
<pb:KR4e0215_WYG_031-12b>
所以為聖人者以其無私於天下天下歸之而不辭也
使其家宻相付授隂謀傾奪雖世嗣亦以是定則何以
異于曹操司馬懿之徒也太王迫于戎狄奔亡救敗之
餘又當武丁朝諸侯之世雖欲狡焉以窺大物其志亦
無由萌矣就使泰伯逆覩百年未至之兆而舉他人之
物為譲此亦好名不情之甚亦非孔子之所取聖人無
意必固我之私須臾之間常不能以預定而曰百年之
必至于此不幾于怪誕而不經耶葢翦商之事先儒嘗
<pb:KR4e0215_WYG_031-13a>
以辨之而論語之注釐革之未盡者也說者徒以太王
溺愛少子而有此此晉獻公漢髙祖中人以下之所為
而太王必不至于是故以傳歴及昌為有天下之大計
殊不知兒女之情賢者之所不免也簒逆之惡中人之
所不為也詩云爰及姜女來朝走馬孟子以為太王之
好色也詩人之意未必然而孟子之言亦不為過太王
固不勝其區區之私以與其季子泰伯能順而成之此
泰伯所以為能譲也泰伯之去不于傳位之日而于採
<pb:KR4e0215_WYG_031-13b>
藥之時此泰伯之譲所以無得而稱也使太王有其意
而吾與之並立于此太王賢者亦終勝其邪心以與我
也吾于是明言而公譲之則太王終于不忍言而其弟
終于不忍受是亦如夷齊之終不遂其父之志而已矣
張子房敎四皓以羽翼太子其事近正而終于傷父之
心申生徘徊不去其心則恭而陷父于殺嫡之罪故成
而為惠帝不成而為申生皆非也惟泰伯不可及矣孔
子所謂以天下譲者國與天下常言之通稱也苟得其
<pb:KR4e0215_WYG_031-14a>
譲奚辨于國與天下也苟盡其道奚擇于君臣父子也
譲其自有之國則不信而求其譲于所未有之天下舎
家庭父子之愛勦百年以後君臣之事而為之說是孤
竹不為賢而必箕穎以為大歴山不為孝而必首陽以
為髙諸儒之論之謬也夫先意承志孝子之至也泰伯
能得之故泰伯之所為廼匹夫匹婦之所為當然者夫
惟匹夫匹婦以為當然是天下之至情也
　　忠恕違道不遠
<pb:KR4e0215_WYG_031-14b>
天下不求道于有而求道于無求道於無而道始荒矣
求道于有而道始存矣求道者非求其無也求其無者
非求也葢道根諸心心所自有奚庸之他故求道於有
者求諸心之謂也自堯舜禹湯之迹遠文武周公之學
荒世之論道者不勝其説而求道者不勝其塗汶汶紛
紛孔氏之門辭而闢之日不足也而為之説曰忠恕則
足以近道夫天下方苦于道之難求其說宏遠恣肆窮
天極地嘵嘵焉唯恐其言之不詳萃其終身之力白首
<pb:KR4e0215_WYG_031-15a>
有不得其源者而孔氏之徒一言以蔽之何其言之簡
而功之徑也嗟乎道固然也非孔氏之徒為之也天下
之患在于不知道知其物而後能取之知其途而後能
由之知其的而后能射之夫然後取之而獲由之而至
射之而中也不知其道而求之何怪其言愈多力愈勤
而愈不至也嗟乎亦取之心而已謂道為遠人而心亦
逺人乎天命之謂性率是性而為道心即道也舎心以
言道則為荒逺荒遠非道舎道以言心則為形軀形軀
<pb:KR4e0215_WYG_031-15b>
非心道也者無所不盡而心者道之舎也故曰天聰天
明照知四方天精天粹萬物作類可以為堯舜禹湯文
武可以作禮樂可以齊萬物可以一天地日月四時鬼
神前之而莫測其所以始後之而莫既其所以終游乎
無窮而莫知其方此心之所以為心者也心以㑹道而
私或漓之心以通道而私或間之心失其所以為心而
道失其所以為道詩曰視爾不臧我思不遠嗚呼亦反
之心而已矣忠恕者反諸其心淳漓去間之道也性者
<pb:KR4e0215_WYG_031-16a>
則無事乎此矣下焉者可勉也匹夫懷千金之璧途而
失之烏得不從其途而求之也物我之未融形骸之未
化不能與天地萬物為一體融而化之體烏有不一乎
故自聖人以下未嘗不勉勉于兹也為人子者以父之
心為心則何患乎不孝為人臣者以君之心為心則何
患乎不忠居乎前後左右者而以前後左右之心為心
則何患乎上下四方之不均故忠恕非有所增益之也
求吾之心也翳去而目明垢去而鑑明私去而心明心
<pb:KR4e0215_WYG_031-16b>
明而道在是矣故曰心之精神是謂聖故曰夫子之道
忠恕而已矣故曰神而明之存乎其人神而明之言此
心也愚智之障去而聖賢可為中和之性流而禮樂可
作形骸之窒通而萬物可育天人之界徹而天地日月
四時鬼神可一孔氏之學何其簡而易徑而要也抑此
所謂忠恕者先儒以為學者之忠恕耳嘗試推之程子
之言曰充拓之則天地變化草木蕃天地萬物一也宇
宙㑹合由忠恕之故宇宙澆漓由不忠恕之故秦漢以
<pb:KR4e0215_WYG_031-17a>
來上下之分嚴君臣之情塞失均于貧富奔命于征求
駢死於誅罰匹夫匹婦不獲自盡者多矣長人者可無
意于斯乎
　　君子尊德性而道問學
道散于天下而君子㑹諸心而猶有待于外者理一故
也夫心無待于外者也待于外非心也何者勢有心迹
之判而理無内外之殊道通天下之故而心極宇宙之
量天下信心而疑耳目其說是内而非外自謂其心之
<pb:KR4e0215_WYG_031-17b>
大也而不知心之大而拒于其外則有所不包天下徇
耳目而遺心其說則徇象而拘迹自謂其用之妙也而
不知用之妙而沮于其内則有所不達合外以為内而
後知心之大也由内以為外而後知用之妙也子思子
曰君子尊德性而道問學學者疑之以為德性所以為
内也問學所以為外也事于外則苦于支離之弊專于
内則馳于𤣥妙之歸大者窮極髙虚而無所㡳止小者
役役焉汩没以終身外之于内若是其相戾也徳性之
<pb:KR4e0215_WYG_031-18a>
與問學若是其相悖也尊德性之與道問學若是其不
相侔也嗟乎夫孰知子思之言合内外而一其散于天
下者而㑹諸其心乎今夫人之所以為人者何為者也
苟徒形骸而已耳飲食動作而已耳則與夫翾飛蠕動
者奚以異也而乃超然異于羣生為萬物之靈而天下
之尊莫尊于人則以其德性之尊而已二五搆精造化
萬有皆同于天而㑹其精于人人而㑹其精于心至清
而不滓也至純而不瑕也至貴而不敵也至富而不倫也
<pb:KR4e0215_WYG_031-18b>
得之而為徳生之而為性徳性之有貫乎天地矣冒乎
羣生矣紀乎萬用矣磅礴乎無端無紀而周流乎至靜
至正矣故謂之降衷謂之明命謂之受中謂之立極皆
取尊名焉尊于天而賤于人與之者之重而受之者之
輕是横奇寳于道而委珪組以逐屠沽也折枝之命受
之者不敢委抱關之位居之者不敢懈而况吾受諸天
而不偶然者而褻天棄天而甘心焉謂之何哉故君子
欲以盡其為人者其道在于尊徳性而其所以致其德
<pb:KR4e0215_WYG_031-19a>
性之尊者其詳在于問學而已尊德性者非以專于内
而不兼乎外而道問學者非以徒騖乎外而忘其内也
徳性不離于事物則尊之者不離于問學矣散于天下
而一于心尊吾心則天下之理㑹不出乎一心而不外
乎天下道問學則天下之理熟萬者熟而後一者純也
易曰惟深也故能通天下之志惟幾也故能成天下之
務書曰安汝止惟幾惟康聖人以為深于志止于心足
以已矣而必幾焉康焉硏審而不遺思惟而不怠誠以
<pb:KR4e0215_WYG_031-19b>
辨于務而深可達審于幾康而止可安也使百九十二
之爻無用于揲則所謂受命如響者果何物而一日二
日之幾不兢兢焉而堯舜之道或幾乎息矣故知者徳
性之通也通天地萬物與人焉盡精微焉知新焉所以
通之也行者徳性之體也而體天地萬物與人焉道中
庸焉崇禮焉所以體之也雖其戒謹恐懼以立天下之
大本者固不待于物感事變之交然而知崇禮卑窮理
踐實要之亦不失吾髙明廣大之體以究其温故敦厚
<pb:KR4e0215_WYG_031-20a>
之功而已矣故曰智周萬物而道濟天下周物而不過
乎性之智濟世而不外乎性之仁天下之理無出于德
性之外而道問學所以盡尊德性之功射藝之㳺非拳
㨗之逞也洒掃之末固精義之學也徐行之微固堯舜
之道也經史之業非亡羊之路也本末源流一以貫之
矣舜之命曰惟精惟一虺之誥曰制事制心孔之教曰
博文約禮精以歸一義以全禮博以致約千聖相傳之
秘其在兹乎吳文正以為道問學之功有六而尊德性
<pb:KR4e0215_WYG_031-20b>
之功一而已矣斯言可謂發越無餘矣由是而言則知
外徳性以為問學者徇知化物世之所謂博洽之學雕
蟲之技傳經之家若司馬遷劉向鄭元王弼之流也外
學問而為尊徳性者馳空入幻世之所謂頓悟之習𤣥
牝之學明心之説若關尹老&KR1334;瞿曇鳩摩之屬也自漢
以來出彼入此吾道不墮如髮至關洛數子者出得子
思之緒于殘篇亦已燦然指世之迷途矣然議者猶謂
新安金谿之異㫖徳性問學之專門徒泥鵞湖是非之
<pb:KR4e0215_WYG_031-21a>
辨而不知相里勸五侯各立門户之非嗚呼徳性吾所
有也學問我所事也為之而自知之矣不知論此而徒
欲起大儒于九原辨聚訟于两家乃所謂道在邇而求
諸遠也噫
　　六言六蔽
天下之理盡在學矣而天之所與者不可恃也何也限
于氣也限于氣則有所偏徇其偏而不求至其中則往
徃遂其性之所近其偏者日以重而其不能者終懵焉
<pb:KR4e0215_WYG_031-21b>
而莫之知卒以自陷于偏詖邪遁之歸而不適乎大中
至正之矩其美也祇所以為蔽也天之所與果可恃也
哉故夫求至于中者莫如學也疏之則通拭之則明矯
之則直砥勵之則精密培養之則成遂夫物則亦有然
也而况于人乎况于學乎學也者以明理也理明則徳
全徳全則氣不能為之限夫是之謂能成其天故氣質
之用小而學問之功大糠粃眯目則天地為之易位彼
美質之為尤物也豈直糠粃之謂哉今夫仁智信直勇
<pb:KR4e0215_WYG_031-22a>
剛是六者世之所美也夫人而能好之則固可以謂之
君子而世之所指稱者若是焉亦足矣聖人曰是六者
皆有蔽惟好學為無蔽非六者之足恃而好學者之足
恃也夫豈以六者之不美哉天以是理全畀于人固不
以人人殊也是故有温良慈愛之懿有辨别剖析之明
有真實無妄之誠有順理無罔之心有强毅果敢之氣
殘忍之不足以勝吾仁眩瞀之不足以勝吾智詐偽之
不足以勝吾信回互之不足以勝吾直懦怯之不足以
<pb:KR4e0215_WYG_031-22b>
勝吾剛勇其性則然也然而氣之參錯不齊而五行之
分數有多寡則隨其偏重者而勝焉偏而好好而不學
則蔽蔽于有餘而不能以自裒蔽于不足而不能以自
益仁者見之謂之仁智者見之謂之智信者以執滯用
直者以攻訐用剛勇者以强戾用彼固以沾沾自喜而
不知去道也日遠矣是以聖人不恃乎天而求備于人
不恃乎天所以去其蔽求備于人所以全其美臯陶言
九德皆以其氣質之性而濟之變化進修之學而䕫之
<pb:KR4e0215_WYG_031-23a>
典樂亦不外乎直温寛栗之數語晏嬰曰以水濟水誰
能食之琴瑟之專壹誰能聼之馬或奔踶而致千里誰
其能偃然以就吾之鞭策也調習之不訓泛駕之不止
則百里之不致昔夫子之門固皆天下之英也參之魯
可以謂之確柴之愚可以謂之厚師之辟可以謂之文
由之喭可以謂之直而夫子則謂之魯焉而已矣愚焉
而已矣辟且喭焉而已矣畧其所美而稽其所蔽美者
不足恃而其蔽者深可憂也是以君子知天之所以畀
<pb:KR4e0215_WYG_031-23b>
吾者恐恐焉若有所負也汲汲焉不能自已也退退焉
不敢自謂已足也我惟理之求而已于是有探索考究
之學于是有沉潛黙識之功于是有省察克治之力于
是有去偏救弊之術於是有深造極詣之方于是有消
融渾化之妙過者以損不及者以益夫然後有以得其
理而無所蔽愛人仁也而惡不肖亦仁也不可罔智也
而可欺亦智也踐言信也而變通亦信也無隱直也而
委曲亦直也無所不伸無所不為剛勇也而有所不伸
<pb:KR4e0215_WYG_031-24a>
有所不為亦剛勇也惟好學故仁惟仁故智而信直剛
勇皆舉之矣若一元而司四氣之運若中央而觀四方
之至有六者之用而無六者之蔽是六者性而我無加
焉是六者質也而矯克振勵之功為不少矣大哉學之
道乎夫子與子路葢每每言之而伉直自用卒無改于
冠鷄起舞之習去就不明汶汶以沒悲夫美之為蔽乃
至于此自昔聰明絶異者為不少而卒自叛于道而為
天下之罪人者其始皆由于質之美葢以其聰明絶異
<pb:KR4e0215_WYG_031-24b>
之資而自信其不該不偏之見以成其偏倚詭僻之行
則將何所不至故曰老子有見于屈無見于伸慎子有
見于後無見于先宋子有見于少無見于多墨子有見
于齊無見于畸莊子有見于天無見于人有所見而有
所不見此美之所以為蔽也由是言之椎魯朴鈍非學
者之患也聰明絶異學者之深患也
　　聖人之心公天下
聖人能順諸天下之理而已矣天下之理不容于偏故
<pb:KR4e0215_WYG_031-25a>
聖人之心亦不容以有偏夫惟不容以有偏而後足以
盡天下之理大哉聖人之心乎人皆曰聖人之心有是
非吾則曰聖人之心無是非人皆曰聖人之心有好惡
吾則曰聖人之心無好惡人皆曰聖人之心有褒貶吾
則曰聖人之心無褒貶因物而有是非是非者聖人之
明因明而有好惡好惡者聖人之情因情而有褒貶褒
貶者聖人之言言生于情情生于明明固緣諸物而已
天下之物固有可是非之理固有可好惡之理固有可
<pb:KR4e0215_WYG_031-25b>
褒貶之理取而進之不加増抑而退之不加損稱之為
善而非譽訾之為惡而非毀聖人順因其理無所于是
無所于非無所于好無所于惡無所于褒無所于貶遷
移變化進退伸縮惟其所遇不可端倪曰是非好惡褒
貶云者吾姑以是觀聖人之心之著而已非以為聖人
之心泥于是也何者順因諸理也理故一一故無所不
公而彼區區有為之應迹固其所謂塵垢粃糠糟粕煨
燼云者而奚足以芥蔕于聖人之心也哉今夫理之散
<pb:KR4e0215_WYG_031-26a>
于天下其是非曲直可否輕重隨物而在無不分明其
遇于情而偏之也天下之物于是而始不得其平天下
之心至是而始不得其公專而不咸隘而不宏藏匿而
不化膠固而不解紛擾焉而不釋日以其情與天下相
角執其先以應其後舉乎彼以該乎此攻其瑕而忘其
堅愛而不知其惡憎而不知其美强立而不返終其身
焉其於愛憎取舎若枘鑿焉不相易也是何也以情勝
也情勝則有我而無物其不能公天下之心固也夫天
<pb:KR4e0215_WYG_031-26b>
下之物以天下之理處之而已而曷容有我于其間哉
故惟無我而後為聖人而後其心能公天下嗟乎聖人
之心猶天也陽舒而隂慘旦明而暮晦生長肅殺不一
其職風雨露雷不一其施而萬物之巨者細者髙者下
者栽者傾者成遂者夭閼者變易者流遷者枯偃而憔
悴者壯盛而猥大者仆而起者息而消者彼固以隨乎
氣之所至在萬物為適當耳造物者則何所私哉是故
聖人順因天下之理不累于有我之情天下之人所謂
<pb:KR4e0215_WYG_031-27a>
聰明仁聖德充而業完者固未可以人人求也而人又
什百千萬之不可以一律齊也固有能于此而不能通
于彼失于早而圖之于末百不可觀而一有可取世之
所謂小人者猶有所長而賢者或難于十全也故聖人
亦以天下之情與天下而已矣故曰孔子大管仲之功
而小其器聖人之心公天下也夫獨管仲乎哉管仲者
固其一事也言天者無端也指其昭昭之多曰天之大
若是而已矣言聖人者無象也指其稱管仲之事曰聖
<pb:KR4e0215_WYG_031-27b>
人之公若是而已矣故此一管仲也世之汩溺者孰不
艶慕之其德與學固可畧也至于鄙賤之甚者則擯絶
之不以入于耳而奚功之足云聖人曰管仲之器小哉
又曰管仲人也如其仁如其仁方其稱也不知其貶也
方其貶也不知其稱也管仲之所為若二人焉聖人亦
曰若二人焉是非在仲也好惡在仲也褒貶在仲也聖
人不知也是故羽山之放百揆之宅鯀出禹入不以為
疑鹿臺之誅三監之設紂滅庚封不以為忌故使鯀能
<pb:KR4e0215_WYG_031-28a>
自變司空之職可復紂能改創孟津之師無舉聖人固
未甞有怒也朝而放諸野夕而升諸朝罪大者不以議
其功罪輕者不以葢其善順諸其理而何有於我也彼
世之瞽者則者宫者莫不以為棄人也聖人曰吾使汝
為樂吾使汝為閽吾使汝為守嗚呼聖人之心之公固
如是也春秋之書嚴于大一統而王之出狩不容于無
貶明于尊有爵而諸侯或稱人重于辨華夷而夷狄或
有稱子書載二帝三王之文而秦穆公何人者也乃以
<pb:KR4e0215_WYG_031-28b>
厠之篇末吾于是真見聖人之心如天也使夫人之有
過者不容以自阻而小善者亦有以自遂見容于聖人
者不敢不勉而得罪于聖人者惴惴焉不敢自安是又
聖人之教之也嗚呼聖人之功大矣
　　史稱安隗素行何如
將以圗天下之變而所以自治者不可不嚴也夫士君
子以其身任天下之事而適當其潰敗決裂之際而天
下之事之變不可以急返而力拯之也天下之小人方
<pb:KR4e0215_WYG_031-29a>
乗時肆志逞其所欲而其氣之薰灼熾豔凌轢震盪勃
焉有不可遏之勢而君子者以其弱植之身惴惴焉而
日與之角以吾之衰敵彼之强以吾之寡敵彼之衆以
吾之明白疎濶洞然無防閑之設立彼閃忽詭詐之中
機智陷穽之區斯時也勢不足恃也恃吾之有道而已
夫道有時而不能勝勢然而循理以須其未定之天而
或勝焉或不勝焉猶足以持之也設使吾之所自立者
已自陷于頗僻則小人之投間抵巇其將何所不至哉
<pb:KR4e0215_WYG_031-29b>
吾既無所恃而吾之所恃又亡而輕試于小人之鋒卒
之名隳業墮而身與之俱斃焉由是言之小人得志于
天下非盡小人之罪也君子亦與有責焉耳矣愚讀漢
史未嘗不嘆安隗所處之真善而又以嘉范曄之知言
也夫不曰小人之不加害于君子而特曰安隗素行髙
亦未有以害之誠有以見君子得持勝之道也甞謂天
下之所以稱為君子小人者非生而有是名也蹈道而
行之謂之君子背道而行之謂之小人所謂蹈道而行
<pb:KR4e0215_WYG_031-30a>
者素行必嚴嚴者非為小人而設也以其君子之道固
然也背道而行者則淫佚放縱無所不為矣夫其淫佚
放縱者亦非為害君子而設也以其小人之道固然也
此淑慝之大分自古邪正之所以相軋而世道之所以
升降者係此也小人固挾其所以為小人者以恣其惡
而君子者不知其所以為君子而制之則君子小人之
分吾亦無以定其極矣而又安能取勝負于其間哉是
故君子所以成功者勢也所以定勢者道也勢有所待
<pb:KR4e0215_WYG_031-30b>
于外而不可必道固吾之所挾以常伸者易言隂陽之
義備矣進退消長損益盈虚每以時運為之變化而辭
亦因之屢遷而至其所謂道者則無徃而不著其然以
明君子之所行者有常而不易至一而無二立乎是非
利害之途而獨守其貞不以消而亡不以長而存不以
進而滿不以退而缺不以損而隕不以益而茁不以盈
而耀不以虛而約一之于天而已天者君子所以定其
極也而物何與焉小人何與焉小人之能害與不能害
<pb:KR4e0215_WYG_031-31a>
何與焉天道當揫歛肅殺之候其所以為生生者宜剝
盡而不存矣而完聚凝固不至于隂之盛而喪其所以
生生者故卒之太和囘榦勃焉盎焉變而為朱明長
嬴之氣君子當小人之時亦唯無喪其所以為君子者
而已矣無喪其所以為君子者亦唯無喪其素行而已
矣素行嚴則守不放守不放則節無毁節無毁則道常
伸如两敵對壘雖未得殄滅之㑹而所以禦其㳺兵防
其鈔掠者不可一息而弛也不然則移晷瞬目之間而
<pb:KR4e0215_WYG_031-31b>
彼已伺其便而乗其隙矣故曰不恃敵之可勝而恃吾
有以勝之勝之者非求勝于彼也勝于所以為我者而
已矣怒眥裂目非君子之勇也擐甲厲兵非王者之師
也冠帶佩劔而髙談仁義是所以化强暴之術東漢之
世外戚宦豎之禍纏綿糾結而不可解一時賢人君子
相與勞心焦思感慨發憤正色于廊廟清議于田野求
其有以少紓一日之禍適足以磨虎之牙更相枕藉駢
首而死者不可勝計然而考其素行非其過于忤物則
<pb:KR4e0215_WYG_031-32a>
其失于防閑者也陳竇一代之英以身排難而至于貪
天之功親戚子弟帶綬裂土布在有位内不足以逺權
勢外不足以孚人心張奐北州之豪士猶不能使之相
信而為羣閹所賣吁亦可悲矣名為天下之君子而以
其不純乎君子者而與羣小較力是所以齎宼兵而助
之攻也是以君子有危言之時而無毁行之日所以持
天下邪正相軋之機而直以道勝之耳故曰春秋之義
以貴治賤以賢治不肖不以亂治亂也召陵之師不足
<pb:KR4e0215_WYG_031-32b>
以折水濱之對文王之道不足以救於泓之敗而楚圍之
討不能反慶封之辭自漢以來任人國家如向猛之
制于恭顯訓注之因于仇王二李之逓為出入五王之
自相魚肉欲以去小人而失于持勝者多矣君子所以
重有取于安隗也雖然二子亦自守焉而已耳葢無益
于天下之變也豈非其節有餘而權不足囘榦大運撥
亂反正之才有所短耶抑光武奪三公之權崇階美號
徒擁虚器政權一無所關二子亦無能為力矣吾獨惜
<pb:KR4e0215_WYG_031-33a>
夫撫天下之權而行不足以自守才不足以經世而
反以激天下之變此吾所以歎息于二公也
　　孟子敘道統而不及周公顔子
古之聖賢有遺言而無遺意得聖賢之意則可以知聖
賢之言知聖賢之言則可以明道統之説夫其有詳有
畧也而非有去取也有先有後也而非有抵牾也論其
人焉論其世焉合其異焉㑹其同焉此所謂意也苟徇
其辭執其一以求其紛紜異同之論則聖賢之言將有
<pb:KR4e0215_WYG_031-33b>
所不達故以言觀言則有遺言以意觀言則無遺意雖
然亦謂之無遺言可也愚于是知周公顔子無異道而
孔子孟子無異説矣今夫斯道之流行其用在天下其
傳在聖賢由堯舜以至于孟軻中更數千載可指而數
者如斯而已矣(疑有/闕文)則已若比肩矣其不與者聖賢不
得而與也其與焉者聖賢不得而廢也堯不得以與丹
朱而瞽瞍不得奪諸舜者葢謂此也聖賢之論至孔子
而定繼孔子者孟子也孔孟親有之而親見之者也後
<pb:KR4e0215_WYG_031-34a>
之學者當據之以為定而豈可因之以為疑哉當文王
之時周公以元聖而受緝熙之傳制禮作樂有身致太
平之功達而在上使聖人之道大行于天下者周公其
人也是以東周之夢為之惓惓而易詩書春秋禮樂之
删述葢自以為得繼于周公而忻慕之者亦至矣夫何
孟子獨得而不與之當孔子之時顔子以大賢之才而
承博約之訓墮體黜聰示不違如愚之教窮而在下使
聖賢之道大明于天下者顔子其人也是以孔子䘮予
<pb:KR4e0215_WYG_031-34b>
之嘆痛惜尤深而殆庶之稱葢真以其得聞乎斯道而
許與之者亦深矣夫何孟子獨得而輕廢之嗚乎此孟
子所以為與之者也太公望散宜生可以為見知則周
公不居其下矣孟子以此自任則顔子不在其後矣純
佑作德而修和之所由賴敬怠義欲而戒書之所由作
吕散謂之見知非過也然而虎踞鷹揚視夫欣欣休休
之氣象何如也其不敘周公者夫亦以文王言之則周
公之所師卽敬止之家學其視文王若一人焉父子一
<pb:KR4e0215_WYG_031-35a>
道舉乎此可以該乎彼矣易作于羲文周孔而班固曰
易更三聖至于談之與遷同稱太史彪之與固同號班
書葢昔人之恒辭也苟執其辭焉則武王何以不舉乎
他日稱三王而繼之以思兼孟子之意可知也性善時
中之論義利王伯之辨孟子之自任以道非僣也然而
泰山巖巖視夫和風慶雲之氣象何如也其不敘顔子
者夫亦以在我者言之則孟子之私淑葢自附于及門
其視顔子猶儕輩焉彼此一道方自論則不暇于及人
<pb:KR4e0215_WYG_031-35b>
矣周有亂臣十人而君奭曰惟兹四人至于序大孝則
稱曽子論好學則獨予顔淵葢昔人之專辭也苟執其
辭焉則曽子子思又何以不舉乎他日論禹稷而歸之于
同道孟子之意可知也雖然周公無敵矣論顔子者往
往有異説焉則以其年之不永遺言之不見造詣之未
極也殊不知䕫益稷臯初無文字而禹湯文武分量亦
有不同者先儒謂顔子發聖人之藴而優于湯武此定
論也事有當于吾心則自吾可以起千古之議論而况
<pb:KR4e0215_WYG_031-36a>
古人之已發者哉世之人惟不敢以顔子自處故不敢
以聖人處顏子云耳厥後宋儒周子黙契道統得不傳
之正而世猶以中庸序明道墓表不及為疑意亦類此
大抵古人之言多濶畧而後世之辭多謹嚴以此之心
求彼之説其相戾者固多而論説之紛紜亦無怪也嗚
呼道統之傳自孟子之後得宋儒而愈白自宋儒之沒
而愈晦矣章縫之士耳剽目采孰不曰周孔孰不曰顔
孟言之日似行之日逺斯道之眞亡滅壞爛幾于不振
<pb:KR4e0215_WYG_031-36b>
此則有志者之所深恥也主張斯文者所以為深憂也
　　乞醯
天下之理自然而已無容于矯何者理無矯也無容于
有待矣有所謂乞者斯矯矣有待矣夫我所無而求人
謂之乞求人而望其與謂之乞理者天下之人所有天
下之人所不相及者也當取當與各全其天而何乞之
云彼醯可乞也直可乞乎直者天地生人之至理也奈
之何以㣲生之直亂天地生人之直乎彼天地生人之直
<pb:KR4e0215_WYG_031-37a>
何如也在父則慈在子則孝在臣則忠在弟則敬在交
友則信葢天下之直而非吾之直吾之直而非人之直
也是者是之非者非之有者有之無者無之如斯而已
何有于我苟有我焉則物本非而是之是我是而非物
是也物本無而有之是我有而非物有也既有我于其
間而必因物以成乎我使必得是物而後我之理始得
焉嗚呼理之云乎若是其勞矣乎彼勞也非直也髙之
意則以為苟可以得直雖勞無辭也方其人之乞醯髙
<pb:KR4e0215_WYG_031-37b>
果有也可以為惠不幸而無髙之心已恨不能以及人
于是而乞諸其鄰不與之以無而與之以有使彼受者
曰髙可謂天下之直矣無且如此况于有耶小且如此
况于大耶是一事之㣲可以納交也可以為惠也可以
使人稱我也髙為是矯險之事而不知天下無矯險之
直因是事而為是直亦愚矣彼意夫直之猶醯也醯尚
可以乞人為已有直亦可以假物為已名也獨不因其
自然而思之彼醯固有也非我之醯也鄰之醯也彼乞
<pb:KR4e0215_WYG_031-38a>
我而非乞鄰也我與人而非鄰與人也我以其我鄰以
其鄰惡用是假借哉猶幸魯人所求者醯也假使求于
髙曰汝與吾千駟萬鍾髙何以待之又有求于髙者曰
汝與吾以天下又何以待之髙將曰有耶無耶亦將乞
諸其鄰耶吁至是而髙之直窮矣故天下之理求之于
我恒不窮求之于物恒有盡順之以天恆有餘矯之以
人恆不足葢理在我而不在物理有天而無人也是以
奪人之物則為盗取人之有則為襲假無而有則為偽
<pb:KR4e0215_WYG_031-38b>
盗乎襲乎偽乎高之謂也從髙之道則天下之為善者
亦艱矣夫與人必待于物則一介不與伊其吝矣推之
至于待富而孝則簞食瓢飲顏其餒矣待功而後為忠
則身死功墜孔明其窮矣夫其必物也必富也必功也
則伊必至于取人之有顏必至于奪人之財孔明必生
而不死而後可也信如是是使天下父不得而慈子不
得而孝臣不得而忠弟不得而敬交友不得而信事事
乞于人物物乞于人有如醯者乃克有濟則何時得盡
<pb:KR4e0215_WYG_031-39a>
吾人道哉是其人道輕而醯重也未乞醯之時本無直
也旣乞醯之後而始有直也鄰無醯則我無直矣則直
之于醯有得矣由是以為奇為髙則竊父之逃不如證
攘之直厯山之耕不如割股之孝首陽之餓不如於陵
之亷而天地生人之直果不如微生之直矣誰謂直者
如此哉彼之求直在于此而吾謂之不直亦在于此不
知彼之為是勞者欲直耶欲不直耶雖然髙猶幸也世
方謂髙為直而奔慕之夫子獨曰孰謂微生髙直使矯
<pb:KR4e0215_WYG_031-39b>
飾止于髙而天下必直天下必不為矯飾亦無有曰其
如此者是髙之流禍也嗚呼髙于是不與楊墨同為害
矣此謂髙幸而遇夫子
　　聖人之心無窮
聖人之所以治天下者心也而天下之不能盡歸于聖
人之治者勢也聖人之治天下不能不因于天下之勢
勢之所不能則吾治病矣而聖人之心于是乎窮夫以
聖人之心運天下之治而吾心果為勢之所窮囂囂然
<pb:KR4e0215_WYG_031-40a>
自得曰吾治如是足矣聖人果如是耶葢有時而窮者
勢也不可得而窮者心也勢不能勝乎心而心不窮于
勢謂聖人之世無不得所之民者非聖人之心也以有
窮之心量聖人者也謂聖人之世有不得所之民者此
聖人之心也聖人之心所以無窮者也書曰惟天生民
有欲無主乃亂惟天生聰明時乂又曰亶聰明作元后
元后作民父母又曰天子作民父母為天下王葢聖人
以其身為億兆生民之主自謂天之所以命我而天下
<pb:KR4e0215_WYG_031-40b>
之人皆寄命于我其無所辭于天下如此則其以天下
為心誠有不得已者矣而憂天下之心如之何而能釋
也雖然天下之不治吾憂之天下已治矣而聖人之憂
終不能一日而釋則非有所深憂過計而亦天下之勢
有不得不然者聖人果不能必其無一民一物之不得
其所也則天下已治矣聖人之心何嘗一日自以為天
下之治惟其未嘗見天下之治而其憂愈無窮者此聖
人之心也且其始天下之民不得其所者多矣聖人為
<pb:KR4e0215_WYG_031-41a>
之焦思于廊廟之上殫其心慮竭其耳目修其法制陳
其軌則導其善利而除其菑害其所以仁之者固已勤
矣亦期于使天下無一物不得其所而已矣然四海之
廣兆民之衆風氣之異嗜好之不同剛柔善惡之殊性
其勢有不能盡一者聖人亦且奈之何哉為人父母者
為其赤子慮其飢餓而乳哺之或不能盡得其所欲况
周天下之人而欲人人而衣之食之而教之求其無一
人之不食不衣而不至于敗度而斁倫者聖人果可以
<pb:KR4e0215_WYG_031-41b>
自必耶故不可必者天下之勢也不容已者聖人之心
也以其所不容已而思其不可必則聖人之心何時而
窮也堯舜禹湯文武之際何其盛也協和萬邦矣而驩
兠共工之屬猶在明良之列也率舞百獸矣而有苗宗
膾胥敖之屬則猶盭干羽之化也敷于四海矣而下車
而泣之囚猶迷象刑之治也十一征無敵矣而舎我穡
事之徒猶勤畏帝之誥也順帝之則矣猶迄崇墉之師
也垂拱而天下治矣而大誥康誥酒誥之訓保釐之命
<pb:KR4e0215_WYG_031-42a>
淮夷三監之征再世未巳也是以聖人相與咨嗟于一
堂之上一則曰疇咨二則曰疇咨曰思日孜孜曰予畏上
帝曰自朝至于日中昃不遑暇食曰不敢康夙夜基命
宥密可以見聖人之心矣葢政也者聖人所以致天下
之治者也心也者聖人所以運天下之政者也静處于
大庭之中而周流于寰海之外端拱于深宮之中而昭
徹于宇宙之表培養于瞬息之頃而繼續于千萬世之
逺丘甸井牧里居以安其生矣而勞民勸相之未巳也
<pb:KR4e0215_WYG_031-42b>
瞽宗米廪詩書絃誦以時其教矣而格懲庸威之未巳
也六典八法八則九貢九賦九式與夫祭祀喪紀師田
行役下至獻魚取龜擉鱉繪畫刮摩之屬以盡其制矣
而維清緝熈之未巳也其無所不及無所不達者政也
不能無所不及無所不達者勢也憂其勢盡其政者心
也苟心自以為無不及則有所不及矣以為無不達則
有所不達矣心有一息之間政必有所不盡而天下之
治荒矣或者曰聖人之治天下必無一人之不得其所
<pb:KR4e0215_WYG_031-43a>
而其所以如此者特其不自滿足之心耳嗟乎此不惟
不知天下之勢而亦不達聖人之心者也使天下果無
一人之不得其所聖人亦何為是無窮之憂也哉天地
之大也猶有所憾而聖人亦有所不能聖人惟深知其
如此故一日二日萬幾惟幾惟康與天同其不息也大
抵聖人之心與天同運天之道氣以噓之萬物以生窮
于午矣而未嘗已也而隂已生矣氣以吸之萬物以成
窮于子矣而未嘗已也而陽已生矣故天道運而不窮
<pb:KR4e0215_WYG_031-43b>
以生萬物聖心運而不息以生萬民然天亦烏能使萬
物之皆得其所哉殰者殈者夭閼者枯槁者大造之内
何所不有此亦勢也惟夫不以其勢之所窮而使吾心
之有窮此所以為聖人之心也
　　王天下有三重
天下之法非聖人不能制也聖人所以能制天下之法
者謂其能盡夫法之理也法之制出于聖人之心而法
之理在天下葢其理如是而吾之為法者不得不如是
<pb:KR4e0215_WYG_031-44a>
而後知夫法者道之所不能已也聖人以道重天下故
不得不重夫法也道在則法治道不在則法亡有法則
道行無法則道廢故聖人之于天下非能强率之以就
吾法而所謂法者又未嘗以吾之意為之有見夫天下
之理有固然者從而條理區畫于其間而盡其精㣲之
至者也則夫聖人之法豈曰區區于後世繁文靡飾過
制曲防苟簡闊畧而不由夫道者乎故王者之法即道
也後之人徒見夫繁文靡飾過制曲防苟簡踈畧之為
<pb:KR4e0215_WYG_031-44b>
法也因以疑王者亦何重于此而不知王者之法非後
世之所謂法也惟天生民有欲無主乃亂天生聰明時
乂天祐下民作之君作之師惟曰其助上帝寵之四方
葢王者之責其重如此其所以上承天命之重下思四
海生民之衆求其所以順天之理遂民之生有一日不
能自寜者矣夫天之生是人也其相與羣然而生也生
之所存者性也性之所禀者命也發乎其心著乎其動
作而施于相與羣然之際而道之大用無所不著惟夫
<pb:KR4e0215_WYG_031-45a>
由之而不能自知知之而不能盡于是乎血氣心知勝
而道幾乎晦聖人受天下之重思以生之治之教之而
法之設于是乎不容已故法者凡所以觀天下之所為
而制之而已矣觀天下之所為而制之者出乎道而已
是故道形于事不可以無禮于是禮重道形于禮不可
以無度于是乎度重道形于禮度無書文字性靈不通
于是乎文重是三者天地之所生也生人之所立也萬
物之所紀也一不重則道斁二不重則道悖三不重則
<pb:KR4e0215_WYG_031-45b>
道弊葢自上古之時其民吁吁怡怡莫不愛其所以生
我者尊其所以長我者樂其所以與我者是其禮然也
有老者則處其安焉有尊者則處其多焉是其度然也
人之所存發于其聲聲之所出而音韻自成是又其文
然也此皆夫人所能也然非王者不能知天下之自然
者而為之法王者有法以行其道俾天下自行其禮自
遵其度自識其文而後知王者之制所以通萬世而無
弊者皆其道之所不能自已者也使王者恃其崇髙之
<pb:KR4e0215_WYG_031-46a>
勢徒以其勢力法制謂天下可以就我之範圍而率已
之意以為之則亦何取于王者之法是故朝覲以明君
臣之義聘問以使諸侯相敬喪祭以明臣子之恩鄉飲
酒以明長㓜之序婚姻以明男女之别天下不可一日
無禮也雕鏤文章黼黻裘帶鼎爼豕腊宗廟居節衣服
宮室天下不可一日無度也明其約契正其㑹要定其
時日通其言語達其情志天下不可一日無文也故卑
而不可不因者民也賤而不可不任者物也匿而不可
<pb:KR4e0215_WYG_031-46b>
不為者事也麤而不可不陳者法也聖人通于天下之
情而知其理達于萬物之變而知其時精之至也故度
長短者不失毫釐量多少者不失圭撮權輕重者不失
累黍吾心之禮與天下之禮一也而禮出焉故自子事
父母朝諸侯于明堂至于冠婚喪祭燕射士相見之禮
可得而議也所以周旋裼襲升降俯仰者聖人能議之
而不能為之也吾心之度與天下之度一也而度出焉
故自天子七廟諸侯五大夫三士二至于龍衮黼黻𤣥
<pb:KR4e0215_WYG_031-47a>
衣纁裳冕朱緑藻十有二旒之度可得而制也所以多
寡輕重隆殺大小者聖人能制之而不能為之也吾心
之文與天下之文一也而文出焉故自天府之所蔵象
魏之所懸與夫達之四方同書文字可得而考也所以
横斜曲直平正倒仄開發呼歛清濁髙下者聖人能考
之而不能為之也故曰聖法道道法天君子之道所以
考三王而不謬建天地而不悖質鬼神而無疑俟後聖
而不惑者此也不然以相接則不得其體亦緹縵之禮
<pb:KR4e0215_WYG_031-47b>
而已何重于王者之禮以相臨則不得其分亦凌悖之
度而已何重于王者之度以相諭則不得其志亦寄象
鞮譯之音而已何重于王者之文故曰王者制事立法
一禀于律繼天順地序氣成物統八卦調八風理八政
正八節諧八音舞八佾監八方被八荒以終天地之功
所謂律者即天下之理也其理本然如以規應圎以矩
應方而莫之易也是王者之律也故曰大樂必易大禮
必簡以天産作隂德以中禮防之以地産作陽德以和
<pb:KR4e0215_WYG_031-48a>
樂防之以禮樂合天地之化百物之産以事鬼神以諧
萬民以致百物豈非作者之聖歟或曰王者之制如此
宜萬世不可易而何孔子論禮則曰夏禮吾能言之杞
不足徴也殷禮吾能言之宋不足徴也吾學周禮記禮
者則謂有虞氏之旂夏后氏之綏殷之太白周之太赤
母追夏后氏之冠如周弁殷冔夏收其不同如此若夫
書文自河流天苞洛出地符之後世傳又有龍書鳥書
龜書魚書蟲穗之書自蒼頡至于史籕又不知凡幾變
<pb:KR4e0215_WYG_031-48b>
也豈以聖人之制猶有所未盡耶葢天下之變無窮而
王者有隨時制作之義孔子葢曰所損益可知矣理之
在天下可變耶後世不達其意妄取先王之法而盡廢
之自朝廷以至于閭閻皆為一切之政無非衰世苟且
之習民之所以養生送死者無一能盡其道世之君子
又從而附㑹之曰五帝不相襲禮三王不相沿樂嗟夫
所謂禮樂果何在也吾獨怪夫文武周公之法至秦而
遂絶而李斯程邈謬妄之制至于今更數千載而不能
<pb:KR4e0215_WYG_031-49a>
易也
　　明君恭已而成功
天下之任至不易也明主獨能致天下之治者亦惟得
人以任之而已矣以天下之大而責于人主之一身是
故不可以一息而自暇自逸者而明主獨能恭已以致
之是豈有他道哉誠以天下之任之不易而吾以一人
之身而為之其明必有所不周其勢必有所不給將必
舉天下之事皆萃于吾身是以吾身與天下日戰于擾
<pb:KR4e0215_WYG_031-49b>
擾之中而聰明智慮與之俱困是知天下而欲以一人
為之固無是理也故明主致天下之治非得人不可也
葢以天下之事與天下之賢者共之是所以獨操其要
以御其機而非苟樂于優游無為也以天下之賢者任
天下之事使各竭其力以周其務而明主端委以責成
焉此固天下之勢也今夫有器于此一人之力足以舉
之矣以其器輕也其有重于此者其舉之必數人焉又
有重于此者其舉之必數百人焉其器愈重其舉之者
<pb:KR4e0215_WYG_031-50a>
愈衆夫以衆人任之故雖千鈞之重可不勞而移也大
器非一人任也使一人者自恃其力而欲以專百人之
任其亦必無是理也天下大器也非一人之為也世之
人主亦有恃一已之智力而欲以攬天下之權而天下
之事日以紛然葢自以其術足以持之盡天下之人無
有出于我者舉其人皆不可以任吾之事必吾之身一
一自為之葢前世人主有其術出于此者未有不至于
亂也故明主者豈樂于暇逸者哉夫亦深見夫治天下
<pb:KR4e0215_WYG_031-50b>
之道未有以易于此者也人之耳能聽而目能視其視
聽不出帷墻之外有蔽之矣任天下之耳則聰無所不
聞任天下之目則明無所不見以天下之耳為耳以天
下之目為目故四海之外莫不照徹焉夫一人之身其
分固有限矣夫以天下付之人主盡一世之人而制命
焉其聰明神智必有以兼乎天下之人者固宜其一身
而為之可也所謂聰明神智者亦以能用乎天下而已
矣所以用乎天下者非苟自暇逸之謂也葢其聰明神
<pb:KR4e0215_WYG_031-51a>
智所以運乎天下者也運吾聰明神智于天下是以朝
廷公卿百司庶府其命之必得其任其任之必得其人
得其人以為之不必吾之侵其官而天下之官皆人主
之為也謂其自暇逸不可也當堯之時天下之故多矣
洪水方割矣民未粒食而阻飢矣五品不遜矣五刑未
明矣草木鳥獸未若矣禮樂未興矣共工驩兜之徒猶
在朝也而堯首命羲和欽若昊天而已堯豈為是迂緩
不切之謀哉誠以人主之所當為者獨有事天之責使
<pb:KR4e0215_WYG_031-51b>
天道少有不順而愆忒或見于上吾心所以悚惕者當
無敢少寧者矣是以舜遵行其道而在璇璣玉衡以齊
七政以窺察天道而觀其意之順與否也若乃其時天
下誠有未得其安者而堯咨之不過一二言而已至于
得舜而其事已矣舜從而任之九官十二牧而天下之
務無不翕然悉舉故孔子稱之曰大哉堯之為君又曰
無為而治者其舜也與恭已正南面而已矣嗚呼此堯
舜所以恭已而成功者也夫以堯舜之聖如此其至堯
<pb:KR4e0215_WYG_031-52a>
舜之治天下如此其無為而當時急于得人而任之葢
其所以無為者也吾以見聖人之心有不自暇逸者矣
非宴然恭已而已也堯之所以經天下之慮在于得舜
舜之所以經天下之慮在于任九官十二牧吾于是知
古之聖人無為之道也公卿大夫賛襄于上百官有司
奔走于下人主垂衣搢笏不動聲色端居于九重之上
公卿大臣日宣其謨也百官有司日靖其務也六卿日
率其屬以倡九牧也其㣲至于鄉遂都鄙之吏其遠至
<pb:KR4e0215_WYG_031-52b>
于荒徼之外人主罔不致其人以為之治焉要之明主
之所謂恭已者其事一無所為而其神運而以天隨者
亦無時而無所不為如天之運其神無不在也神故不
息不息故無為故公卿大臣宣矣明主之神在公卿大
臣也百官有司靖矣明主之神在百官有司也六卿倡
九牧矣明主之神在六卿九牧也神者無為而無不為
也人主之神一不至天下之務息矣故神無一日不運
于天下故天下之賢才任而天下之庶務成淵蜎蠖伏
<pb:KR4e0215_WYG_031-53a>
之中深宮宥密之地俯仰之間而撫四海之外豈其疲
智慮于一人之耳目哉故人主恭已無為所以養其神
也人主任天下之賢所以成其功也不能恭已不能任
天下之賢不能養其神不能成其功故天子之車大路
越席所以養其體也側載臭&KR0581;所以養其&KR0569;也前有錯
衡所以養其目也和鸞之聲步中采齊行中肆夏所以
養其耳也龍旂九旒所以養其性也寢兕持虎鮫韅彌
龍所以養其威也凡以天下之大以養之不欲累之以
<pb:KR4e0215_WYG_031-53b>
天下之故所以尊之也其養之尊之所以得以神運天
下也故曰大樂必易大禮必簡易故不怨簡故不爭四
海之内莫不係統故能帝也雖然人主亦何以得賢才
以任之其成功如此之逸哉其養之必有其道其求之
必有其方其任之必有其宜養之不以其道則才不成
求之不以其方則才不至任之不以其宜則無以使之
効其用嗚呼欲得天下之賢而任之而又其難如此然
後知明主之所以成功者非苟然也
<pb:KR4e0215_WYG_031-54a>
　
　
　
　
　
　
　
　
<pb:KR4e0215_WYG_031-54b>
　
　
　
　
　
　
　
　震川别集巻一

<pb:KR4e0215_WYG_032-1a>
欽定四庫全書
　震川别集巻二上
　　　　　　　　　　　　明　歸有光　撰
　應制策
　　嘉靖庚子科鄉試對策五道
　　第一問
夫闡揚帝王之烈者必假於文以傳文者所以讚述往
古傳示來裔著之不刋垂之無極者也葢帝王為可繼
<pb:KR4e0215_WYG_032-1b>
之道而未必其後世之能繼其所託以傳者典册紀載
而已典册紀載而不文則不足以傳故曰言之無文行
之不逺由此言之則帝王所以衍萬世無疆之休者其
創立在我而其纂述而揚厲之者在于後人一代之文
不具則一代之道徳經制亦幾乎冺矣故古之帝王所
恃以為不冺而使其子孫世世有考焉者託之於文也
我國家列聖相承代有作述所以闡揚祖功宗徳者亦
既備矣如一統志㑹典之作皆在于前朝文盛之世
<pb:KR4e0215_WYG_032-2a>
以昭混一之盛經綸之迹者執事以下詢末學愚生槩
乎未之知也至於考制度審憲章博聞而强識之又非
所及也夫金匱石室之藏蘭臺祕閣之載艸野賤人無
所得覩記惟二書傳誦於天下已久愚生可以端拜而
論乎荀卿子曰欲觀聖王之迹於其燦然者矣所謂燦
然者豈非聖人之制作布之天下廸之後世者也虞夏
商周之盛可考已當時之所謂典章經制者皆聖人之
作而又有聖人者以播揚之故其言語文章著於天下
<pb:KR4e0215_WYG_032-2b>
大者事天饗帝小者至於&KR0516;互蟲豸靡不纖悉王府則
有以咸正無缺豈非其盛歟漢以後其德固已不逮于
古而當時文章之盛猶彷彿於三代故太史公八書之
撰班固諸志之述猶足以備一家之言至於唐之六典
宋之㑹要元之經世大典則其文章氣勢愈趨於下而
説者謂三代之後惟唐制為盡善而六典建官之法足
以上追姬周則其亦未可輕訾者而比於典謨則有間
矣蓋虞夏商周有帝王之制而又有帝王之文漢之文
<pb:KR4e0215_WYG_032-3a>
可矣而制不備唐宋則文與制均之未至也若今一統
志㑹典之作欲以比隆于典謨而豈可與漢唐宋例論
哉然愚獨恨當時儒臣奉命不能深明聖意究作述之
至以勒一代之鉅典而容有采緝補綴疎畧牴牾于其
間蓋一統志出于睿皇帝之命而大學士李賢等為
之者也㑹典出于敬皇帝之命而大學士李東陽等
為之者也是二者若以為聖人之制則何敢議出于二
臣之手誠不能無疵者盖祖宗之功烈過漢唐亦宜有
<pb:KR4e0215_WYG_032-3b>
比隆三代之文不宜猥𤨏于末議牽制于文詞而賢等
所載沿革郡名人物古蹟徃徃剽&KR0933;書傳字句詩人組
繪之語不足以稱王者之制而職司事例又多務簡省
一代之因革漫不可考夫以祖宗之土宇自古所未有
而祖宗之制述亦自古所未有而漫以若此則二臣之
過也今天子中興邁志憲古已嘗勅所司重修㑹典
則一統志亦將以次而及之矣開局秉筆固皆一代之
長材茂學必有所見以廣聖意者愚猶以為彰往緒揚
<pb:KR4e0215_WYG_032-4a>
休烈以紹諸無窮當屬諸一代之宗工而其體裁宜依
彷禹貢周官之書序山川必先其原委于田土物貢尤
必著其詳而民風土俗則畧用漢地理志及後世圗經
之法序官職必先其體統于建廢沿革悉皆存其故至
于臣下論建亦如歴代書志通攷之類兼存而並論之
又竊謂修書之臣髙帝之時多延天下有文學者如
梁寅徐一䕫之徒皆以儒士在局今拘于科目一不可
也蘇洵修禮書必欲明實錄以昭来世今動有避諱使
<pb:KR4e0215_WYG_032-4b>
人無從攷實二不可也自古為書者多出一手今局務
既開議論紛㳫分門著撰文體不一三不可也古之文
章必先體制今之文章馳騁浸淫極矣而不要于古雅
體裁不明義例不立四不可也明興以来百七十年豈
無遷固之徒以勒成一代之典哉愚生狂僣及此惟執
事寛之
　　第二問
王者既以其身致天下之治尤必思所以繼其治而詒
<pb:KR4e0215_WYG_032-5a>
以萬世之業故天下之本在于太子太子之教不可不
豫也三代尚矣其遺法至今猶存禹有典則而啓敬承
湯有風愆而太甲終允徳文武有謨訓而成康代為有
周之令主誠以天下之大生民之衆天命之隆替祖宗
之繼墜咸有頼于一人故曰一人元良萬邦以貞太子
之謂也太子之教萬世之所係也恭惟皇天眷佑我
皇上篤生元子正東宫之號螽斯繁衍廣藩輔之封皇
子賴天能勝衣將出閣講讀宗社休嘉臣庶均慶逺稽
<pb:KR4e0215_WYG_032-5b>
古典近考制度斟酌損益以適萬世之中以禆我皇
上盛徳至意者不獨文學法從之臣有是心而亦江湖
之士之所同也愚所望于今日者固三代之事而已漢
唐宋其何足以云今者六傅之設賔客之制崇文崇賢
府坊館局之建官則備矣而非古之三公三少之舊也
帝範之書戒子之篇元良之述承華要畧之制敎則詳
矣而非古之典則之詒也古法之存于今者惟周制為
詳其可考者在二戴之記及所稱明堂青史氏之記古
<pb:KR4e0215_WYG_032-6a>
者胎教王后腹之七日而就宴室太史持銅御戶左太
宰持升御戶右比及三月王后所求聲音非禮樂大師
緼瑟而稱不習所求滋味非正味太宰倚升而言曰不
敢以待太子生有士負之禮有擇于諸母之禮有知妃
色就學之禮有記過之史有徹膳之宰有誹謗之木有
敢諫之鼓工誦箴瞽誦詩百工執藝事以諫有三公三
少保保其身體傅傅之徳義師道之教訓故成王之生
仁者飬之孝者繦之四賢傍之而徳成也後世官非三
<pb:KR4e0215_WYG_032-6b>
代之官而敎非三代之敎始以為之法者既無周宻詳
悉之慮而其為言又無躬行心得為之本而官僚並建
辭㫖諄復徒一時之美觀耳漢髙祖文帝之盛所崇用
者叔孫生晁錯之徒卒使恵以懦怯廢事景以任刻殘
物武帝開置博望苑以通賓客賓客多以異術進者而
太子後遭巫蠱之禍唐太宗敎其子者甚悉而聚塵之
耻實以身誨之宋時家法雖嚴而其所以為敎亦不切
于身心性情之實夫漢唐宋所為天下計者未嘗不甚
<pb:KR4e0215_WYG_032-7a>
詳而根本之地如此其曠畧此宜其立國僅僅至此我
太祖髙皇帝創業垂統洪謀逺慮莫非三代之法而
萬世之計立國之初庻務倥偬首建大本堂圖史充牣
其中招延四方名賢為太子講論經理敷陳治道又為
昭鑑錄使知前代太子諸王之善可為法而惡可為鑒
而成祖文皇帝又為文華寳鑑盖為學而不知先代
之故則不足以有所感發而懲創成祖之書一本太
祖之意雖一事之善惡皆在所錄者固以身為天下
<pb:KR4e0215_WYG_032-7b>
之所係善惡起于幾㣲而治忽之端在于此尤不可以
不嚴也今日欲舉三代之典繼祖宗之志亦宜有可言
者矣愚敢條其所當急者其一曰選宫僚昔太祖不
設專官而以公卿兼領以防後世離間之患夫銜雖列
于朝班職則專于訓導不宜徒取文學而用道徳可為
師表者家丞庻子皆宜選用吉士以備其職二曰慎與
處太子雖有宫官而其所常與處者則保姆内侍小黄
門之屬女子小人導以非心尤宜防慮擇其淳徳謹厚
<pb:KR4e0215_WYG_032-8a>
者而使之漸涵灌漬于德義而不知三曰禮師傅夫尊
卑之分懸隔則官屬不得盡其忠昔懿文太子之於
宋濓仁宗宣宗之于楊士竒其相親禮往復辨論
如家人父子蓋太子有子道臣道不宜濶畧相師友之
禮以成乖隔之患其四曰明實學世儒率謂天子之學
與韋布不同文華進講不過採摭經中數條以備故事
夫豈所以深探聖奥必先專一經以次而及其餘五曰
辨儀等蓋富貴之極惟其所欲故周官有王后世子㑹
<pb:KR4e0215_WYG_032-8b>
不㑹之文所以樽節使之不過今宜飲食衣服悉有制
度又使太子諸王禮秩必異所以防㣲杜漸固萬年之
基蓋天下之事莫大于此者執事幸採而聞之于上
　　第三問
三代之樂不傳於世見於遺經僅有可考者君子追尋
缺軼于千百載之下因其辭以求其意得其意而後足
以㑹其辭然必其有以深探古人之心而㑹本末源流
于一而後可以斟酌古今擬議制度以為復古之漸而
<pb:KR4e0215_WYG_032-9a>
未易言也當天下無事之時世之君子輒言曰興禮樂
夫禮樂豈易興哉自漢以至于今數千百年明君良臣
相與咨嗟太息講求掇拾卒無有復三代之舊者而儒
者又從而卑其説以為禮以飬人為本少有過差是過
而飬人也蓋謂隨世可以制作而不必盡合于三代而
不知三代之禮樂舎焉則天下無所謂禮樂者蓋三代
之制皆非一世之事自其初累世相因以為治而馴至
于大備雖代有變革而不過進退損益于其間故異世
<pb:KR4e0215_WYG_032-9b>
而不可不襲者禮也其所不相襲者禮之末也殊時而
不可不沿者樂也其所不相沿者樂之末也夫以三代
之聖人皆因于累世之故故其樂易舉而可行至于後
世蕩然矣又無聖人者以起之而欲稽考于既廢之後
豈不難哉樂之所從来久矣黄帝使伶倫斷大夏之竹
两節而吹之以為黄鍾之宫制十二筩以聽鳯鳴比黄
鍾之宫而生之以為律本故後世皆宗黄帝之樂周禮
大司樂以樂舞敎國子舞雲門大巻大咸大㲈大夏大
<pb:KR4e0215_WYG_032-10a>
濩大武分樂而序之奏黄鍾歌大吕舞雲門以祀天神
奏太簇歌應鍾舞咸池以祭地祗奏姑洗歌南吕舞大
㲈以祀四望奏&KR0331;賓歌函鍾舞大夏以祭山川奏夷則
歌小吕舞大濩以享先妣奏無射歌夾鍾舞大武以享
先祖以九變而致天神地示人鬼固九韶六英六列之
遺也黄帝之清角英招其本聲固在于此世人自莫能
察而徒知求太古之音于洞庭之野而不知周家之盛
固已備六代之樂而周官豈其偽書哉説者謂其所序
<pb:KR4e0215_WYG_032-10b>
圜鍾為宫黄鍾為角太簇為徵姑洗為羽此律之相吹
者也函鐘為宫大簇為角姑洗為徵南吕為羽此律之
相生者也黄鍾為宫大吕為角大簇為徵應鍾為羽此
律之相合者也樂之變數皆用其宫之本數黄鍾在子
子數九故九變而終夹鍾在卯卯數六故六變而畢林
鍾在未未數八故八變而止其究以感天神地示人鬼
焉者非如昔人天社虛危類求之説也至和之氣寓諸
器而託諸聲感應自然之理無所不通分天地人者所
<pb:KR4e0215_WYG_032-11a>
從言之異也虞夏商頌推之固有合焉者矣文中子曰
化至九變王道其明乎故樂至九變而淳氣洽矣鳯凰
何為而藏乎盖聖人之制隨時不同而非截然為數代
之樂成周兼而用之以六代之樂配十二調每樂二調
以一隂一陽相對而為之合其感動神示自有不容已
者故曰天之與人有以相通如影之象形響之應聲為
善者天報之以福為惡者天降之以殃其自然者也他
書所載師文師開之鼓琴師涓之寫濮上元聲其感薄
<pb:KR4e0215_WYG_032-11b>
隂陽通於物類要其理有不可誣者惜乎周衰王者不
作天地之氣不應而滛過凶嫚之聲競以相誇浸滛于
後世先王之制遂不可考漢之制氏僅能得其鏗鏘鼓
舞而不能言其義其後河間獻王所得雅樂天子但令
太常以時存肄不令奏郊廟其郊廟及所奏御皆俗樂
滛聲西漢一代文章之盛名卿才士輩出而卒莫有能
興禮樂者而亡國新聲代變日増自此以往豈復可冀
耶前世號知樂者如荀朂阮咸張文収萬寳常王朴諸
<pb:KR4e0215_WYG_032-12a>
人卒亦未有以見之于用而牛𢎞何妥鄭譯李照阮逸
范鎮司馬光之徒紛紛莫决而士大夫之議常與工師
之説相悖固有所謂訂正雖詳而鏗鏘不協韻辨析可
聽而考擊不成聲倀倀焉如瞽無目而以手模指索狀
物之形難矣此無他先王之制既廢後之人雖欲罄心
思而測度摹擬于千百載之上不可得也故樂者漢以
前有司掌之無不知其義漢以後儒者求之而卒莫得
其數有傳與無傳之異又無先王以制之也雖然樂者
<pb:KR4e0215_WYG_032-12b>
千世一理而已矣不以有傳而存不以無傳而亡其始
在于人心人心之動物使之然也情動于中而發于聲
聲成文謂之音比音而樂之及干戚羽旄謂之樂千古
之人心不亡則千古之人皆可以制樂而世之論樂者
不求夫樂之本而區區于樂之數夫其數可知也其義
難知也知其義而本末一以貫之矣後之人不察而殫
精于璧羡尺度之間較量于累黍多寡之際致疑于鍾
律洪殺之節紛紜于五聲十二律變宫變徵之異夫樂
<pb:KR4e0215_WYG_032-13a>
誠不可以舎器數而沒於器數之中則其力愈勞而其
數愈失盍亦反其本矣太史公曰神使氣氣就形細若
形㣲若聲聖人因神而存之雖妙必效莊周曰奏之以
天徴之以人行之以禮義建之以人情天機不張而五
官皆備此之謂樂無言而心悅者也古者百姓太和萬
物咸若聲律身度五音天音也八聲天化也七始天統
也秋飬耆老而冬食孤子勃然招樂興大鹿之野然則
明君在上休養生民陶以太和萬物之生各得而天地
<pb:KR4e0215_WYG_032-13b>
之沴不作然後吹律以生尺命神瞽以冩中聲以黄鍾
為聲氣之元則太和薰蒸八風順序鳯儀獸舞之治可
復追矣不然雖使置局設官招選天下知音之士以硏
究律吕之精無不符於先王此為瞽史之事而非治天
下之本也
　　第四問
王者之興必有一代之臣以輔翼天下之治而成𢎞濟
之功夫有是君而無是臣則上常患于不得其下而君
<pb:KR4e0215_WYG_032-14a>
之事無所寄有是臣而無是君則下常患於不遇其上
而下之才無所展然天將以開一代之治而啓其明良
之㑹既生是君使之致摧陷廓清之功則必生是臣以
致協謀参賛之力蓋天下之勢亂極而治天之愛民之
深必不使之終於此也故聖人之生以安民也而聖人
之於天下又非一手一足之烈也必得是人足以辦吾
事者故賢臣之生以佐聖也自古大亂之世未有無聖
人而可以致治者亦未有無賢臣而可以𢎞化者如雲
<pb:KR4e0215_WYG_032-14b>
龍風虎氣類自應相須而成相待而合而烏知其所以
然哉堯以前如風后力牧常先大鴻之徒非經所見不
可得而論矣虞書所載九官十二牧班班可考者三代
而下以革命而有天下則有如成湯有一德之伊尹而
後有升陑之師武王有鷹揚之太公而後有牧野之㑹
至於畢散周召之徒皆以聖人之德奔走後先禦侮疏
附詩書所稱有大功以配享於先王曁其子孫藉其休
以有國者數百年蓋其盛不可及矣三代而下漢髙起
<pb:KR4e0215_WYG_032-15a>
布衣誅秦蹙項以有天下而淮隂絳灌之徒摧鋒陷陣
以致其百戰之功而其時稱蕭何韓信張良此三人者
為尤烈光武承王莽之亂奮迹南陽恢復舊物則有鄧
禹吴漢賈復宼恂馬援馮異彭岑來歙之徒宣其力唐
太宗舉兵晉陽平隋之亂則有劉𢎞基李勣李靖房𤣥
齡杜如晦之流致其勳宋太祖受周之禪去五代戰爭
之患致天下於太平則有趙普潘美曹彬之軰殫其謀
天下不可以無君故立之君立之君不可以無臣故生
<pb:KR4e0215_WYG_032-15b>
之臣以佐之有堯舜三代之君則必有堯舜三代之臣
有漢唐宋之君則必有漢唐宋之臣天之愛民久矣不
如是何以戡定禍亂克成太平耶慨自元入主中國
天下岌岌者垂百年旣而運窮數極天憫斯人之亂於
是生我太祖髙皇帝於淮甸以清中原之氛拯天下
之禍而援生民之溺數年之間定金陵平吴㑹克荆㐮
閩廣元兵不戰而竄息於狼望之北固宇宙以来所未
有之勲而聖人獨禀全智功髙萬古神謨廟筭有非他
<pb:KR4e0215_WYG_032-16a>
人所能贊其萬一者而一時諸臣應運而生皆起於淮
甸之間乗機遘㑹以成不世之勲有若髙祖之豐沛光
武之南陽者此豈人之所為哉蓋將以開我國家億萬
年無疆之治故聖主龍興于上而諸臣景附於下乗
風雲之㑹依日月之光而昭諸鼎彞銘諸策府有非一
時之所能殫述者其大勲光宣炳烺於天地之間如中
山武寧王以下六王者其功尤烈天下之人至今能道
之他如朱文正李文忠咸以内外之親而郭子興郭英
<pb:KR4e0215_WYG_032-16b>
吴良禎廖永忠永安之徒則以父子兄弟後先致力效
死於其間大抵數總大軍以不殺為威而沉毅好謀定
大事於一言武寧之功為大而開平之窮敵于漠北黔
寧之收功于滇南此方面之功之最著者其他或撫一
城或定一方或專城而秉鉞或分閫而受寄或敵愾以
怒宼或殄滅以為期孰非體天地好生之徳勤皇祖
安集之命有功于方夏而惠于元元者乎國史之所紀
載者固莫得而覩而徃往見于儒臣銘章碑誌之間此
<pb:KR4e0215_WYG_032-17a>
愚生之所竊識其萬一者因念百六七十年父子兄弟
長養太平之世方内無兵革之禍烽火之警者固我
髙皇帝天覆地載之功諸臣匡持輔協之力不可少也
書曰丕顯文武克慎明徳昭升于上敷聞于下惟時上
帝集厥命于文王亦惟先正克左右昭事厥辟越小大
謀猷㒺不率從此之謂乎今大廟既已配享而功臣廟
又有特祠金書鐡劵山河帶礪之盟于今不替邇者皇
上又興滅繼絶開廟藏覽舊記以昭元功之侯籍使
<pb:KR4e0215_WYG_032-17b>
開平寕河岐陽誠意之賞復延于世我國家之酬諸臣
者可以無憾矣顧承平日久為其子孫者或驕溢于富
貴而不能體乃祖乃父之心時陷法禁從而棄之有所
不忍而未免有厚徳掩息遴柬布章之譏則髙皇帝
之大誥武臣文皇帝之鐡榜訓戒今日誠不可不申
明而訓勅之也書曰古我先王曁乃祖乃父胥及逸勤
予敢動用非罰世選爾勞予不掩爾善予大享于先王
爾祖其從與享之作福作災予不敢動用非徳敬以為
<pb:KR4e0215_WYG_032-18a>
今日獻
　　第五問
古之為天下者養民之生後之為天下者聽民之自生
夫聽民之自生可也又從而取之取之可也而不求所
以為可繼之道則我之取者無窮而民之生日蹶民蹶
而我之取者將不我應國計民生两困而俱傷其何以
善其後是不可不深思而熟慮之也我國家建都北平
嵗輸東南之粟以入京師者數百萬舳艫相銜接於江
<pb:KR4e0215_WYG_032-18b>
淮加以方物土貢金帛錦繡以供大官王服者嵗常不
絶其取於民不少矣而比年以來民生日瘁國課日虧
水旱薦告有司常患莫知所以為計然惟知取於民而
未知所以救菑捍患與民莫大之利也大抵西北之田
其水旱常聽於天而東南之田其水旱常制於人蓋其
地有三江五湖之灌注而東南又竝海有隄防蓄泄雖
恒雨恒暘而可以無虞故昔之言水利者先焉禹貢三
江旣入震澤底定震澤即今太湖周禮所謂具區五湖
<pb:KR4e0215_WYG_032-19a>
蓋地一而名異也爾雅具區郭景純云吴越之間有具
區周五百里故曰五湖也其言五湖猶江之言九江爾
春秋越與吴戰於五湖豈太湖之外復有四哉其所謂
具區洮隔彭蠡青艸洞庭及季氏圗彭蠡洞庭巢湖太
湖鑑湖爲五湖者非也禹治揚州之水西偏莫大于彭
蠡而東偏莫大於震澤欲寧震澤之水在於疏其下流
三江入於海而後震澤無泛濫之虞震澤固吐納衆水
者也西北有宣歙蕪湖荆溪宜興溧陽溧水數郡之水
<pb:KR4e0215_WYG_032-19b>
西南有天目富陽分水湖州杭州諸山諸溪奔注之水
瀦聚于湖而由震澤吴江長橋東入松江青龍江而入
海溧陽之上古有五堰以節宣歙金陵九陽江之水宜
興之下有百凟以疏荆溪所受之水江隂而東有運河
泄水以入江宜興而西有夾苧干與塘口大呉等凟泄
四水此治其原委之法也三江東南泄水之尾閭也三
江之流不疾則海潮逆上日至淤塞而下流不通此吴
淞江之疏導不可不先而凡太湖以下諸江之入於海
<pb:KR4e0215_WYG_032-20a>
者皆不可以不加之意也昔宋單鍔嘗疏東南水利書
蘇文忠以為有利于民條其事於朝而亦莫能行之者
大抵承平日久人習于苟安稍有建國家之計必以為
迂遠動衆而不可用故經國之慮每至于格而不行夫
自漢以來天下之用不盡於東南至唐宋而東南之民
始出其力以給天下之用然自吴越竊據于此乃能修
水利以自給外以奉事大國而内不乏于朝府之用是
以其國不困而民猶足以支及天下全盛江南不熟則
<pb:KR4e0215_WYG_032-20b>
取于浙右浙右不熟則取于淮南于是圩田塘務因循
隳廢而坐失東南之大利以至于今夫錢氏以一方用
之惟其治之也專故常足于用今以天下用之惟其治
之也泛故常不足于用嗚呼以天下之大而無頼于東
南則可以坐視而莫為之所以天下之大而專仰給于
東南其又何可不考其利病而熟圖之也先朝周文㐮
公夏忠靖公治之常有成績矣然百餘年來已非其故
有司案行修舉故事已漫然莫知其故迹之所存矣至
<pb:KR4e0215_WYG_032-21a>
又委之國貧民困夫國貧民困已矣任其困而貧也則
將何時而已乎夫亦延訪故老徧考昔人之論而求今
日之所宜又不必專泥于古之迹而惟視夫水勢之所
順蓋古今天時地勢陵谷邱淵代有變移必欲鑿空以
尋故迹吾恐力愈勞費愈廣而迄不可就反為苟安目
前者之所&KR0339;笑禹之行水行其所無事而已矣五堰百
凟可復則復之白蜆安亭青龍江可開則開之或為縱
浦或為横塘或置沿海堽身堽置斗門使渠河之通海
<pb:KR4e0215_WYG_032-21b>
者不湮于潮泥堤塘之捍患者不至於摧壊而又督成
水利之官常時相視禁富人豪家碾磑蘆葦茭荷陂塘
壅礙上流而倣錢氏遺法收圖囘之利養撩清之卒更
畨迭役以浚之而後利興而可久害革而民不困不然
如近者嘗浚白茒㑹幾何時漸就湮塞此其懲也今夫
富人有良田美庄猶不使之荒蕪而加意焉况東南以
供天下之費乎抑是法也非特可以行之東南也齊魯
之地非古之中原乎數日不雨禾俱槁死黃茅白葦一
<pb:KR4e0215_WYG_032-22a>
望千里父子兄弟束手坐視相率而為溝中之瘠凢以
溝渠之制廢也謂宜少倣古匠人溝洫之法募江南無
田之民以業之蓋于古吴則通三江五湖于齊則通菑
濟之間滎陽下引河東南為洪溝以通宋鄭陳蔡曺衛
與濟汝淮泗㑹而朔方两河河西酒泉皆引河關中湋
渠靈軹引諸水東海引鉅定泰山下引汶水皆穿渠漑
田萬餘頃豈獨三江五湖之為利哉舉而行之不但可
興西北之利而東南之運亦少省矣天下之事在乎其
<pb:KR4e0215_WYG_032-22b>
人毋徒委之氣數而以論事者為迂也
　　隆慶元年浙江程䇿四道
　　問自昔帝王立極垂統為後世計如禹有典則湯
　　有風愆文武有謨烈其子孫能敬承之故夏商皆
　　饗國長世周過其歴至于八百年漢唐而下蓋莫
　　能比隆焉我太祖髙皇帝受天明命誕受多方
　　在御日久萬幾之暇輙親著述睿思𤣥覽自身心
　　以至於天下國家無一事不有垂教而祖訓一書
<pb:KR4e0215_WYG_032-23a>
　　為聖子神孫慮尤諄悉矣其大經大法世世遵守
　　昭如日月固不待贊述也乃若㣲言至論為今日
　　聖天子之繹思者可得而詳言之歟我世宗
　　肅皇帝憑几之言告戒深切皇上孝思㒺極遵承
　　末命改元一詔風行雷動乃至荒陬絶徼含齒戴
　　髪之民靡不拭目以觀徳化伏讀詔㫖稱郊社等
　　禮各稽祖宗舊典斟酌改正有以仰窺聖天子
　　法祖之盛心矣詔條所列固首奉皇考之教中間
<pb:KR4e0215_WYG_032-23b>
　　與皇祖之訓相符契者亦可述其槩歟夫臣子為
　　君父陳烈祖之訓蓋忠愛之至也即有大美而弗
　　彰何以仰答鴻庥于萬一乎諸士子具悉以對將
　　為爾聞于當宁
帝王之御天下也欲垂萬世之統者必欲其謀慮之逺
欲保萬世之業者必致其嗣守之勤謀慮以垂統仁之
周也嗣守以保業敬之至也是故徳業光昭而心源繼
續顕承丕大而佑啟無疆自古有天下者其祖宗肇之
<pb:KR4e0215_WYG_032-24a>
於前而子孫繼之於後所以長世而不替者用此道也
請因明問而陳之昔唐虞之際以天下相授受而示之
以精一執中之㫖彼其平時都俞吁咈相告語于一堂
之上者無非此道然猶咨命之諄諄者誠以天下重器
不能不為之長慮也故以天下與人而并以治之之道
與之斯知所以與天下矣受人之天下而并其治之之
道受之斯知所以受天下矣不然徒以天下相傳則非
堯之所以授舜舜之所以授禹也夫三聖人面相授受
<pb:KR4e0215_WYG_032-24b>
而猶如此况祖宗之天下傳之子孫而能不為之長慮
乎誠念今日得之之難而他日保之之尤難故垂訓以
為子孫計者不容不詳且切焉是故聖有謨訓明徴定
保禹惟有是訓也而其子孫能敬承之有夏之厯至四
百年聖謨洋洋嘉言孔彰湯惟有是訓也而其子孫能
克從之有商之厯至六百年文武宣重光奠麗陳教故
子孫嗣守大訓無敢昏渝有周之厯至八百年盖禹湯
文武為其子孫慮天下者如此其周而啓太甲成康所
<pb:KR4e0215_WYG_032-25a>
以保天下者如此其至也我太祖髙皇帝受命自天
奄有函夏聖武神文天經地緯削平僣亂海宇乂寧登
天下之賢俊相與修明政刑暇則又親灑宸翰睿思所
及動輯成書如存心省躬諸錄以至孝慈女戒昭鑑其
大者如三編大誥資世通訓洪範之註及又以意命羣
臣纂修寳訓律誥職掌集禮諸書自古帝王著作之盛
未有如此之富也若祖訓錄特為聖子神孫深遠之慮
尤詳且切矣嘗自叙以為創業之初備嘗艱苦人之情
<pb:KR4e0215_WYG_032-25b>
偽亦頗知之自平武昌以来豫定律令頒而行之至于
開導後人復為祖訓一篇立為定法大書掲于西廡朝
夕觀覧以求至當首尾六年凡七謄稿而定我子孫欽
奉朕命不負朕垂訓之意天地祖宗亦將孚佑于無窮
矣于是頒賜諸王且錄于謹身殿乾清宫東宫壁因顧
侍臣曰朕著祖訓錄所以垂訓子孫朕更歴世故創業
艱難常慮子孫不知所守故為此書日夜以思具悉周
至抽繹六年始克成編後世子孫守之則永保天禄大
<pb:KR4e0215_WYG_032-26a>
哉皇言誠萬世聖子神孫所宜欽承而敬守之者也是
書之目有曰聖訓首章又有曰持守曰嚴祭祀曰謹出
入曰慎國政曰禮儀曰法律曰内令曰内官曰職制曰
兵衞曰營繕曰供用其篇袠簡要而條貫靡遺綱領宏
大而精㣲具悉歴世保之以為大訓至於朝廷之典章
百官有司之所行有不待盡述者請舉一二明言之有
曰凡古帝王以天下為憂守成之君常存敬畏以祖宗
憂天下為心則宜永受天之眷顧夫聖祖起自布衣同
<pb:KR4e0215_WYG_032-26b>
時僭王叛國芟夷殆盡海内曠然尤且惴惴然懼天下
之起而相軋也况自古承平之久無常静之國而南面
之奉可以娱耳目悅心意者交引於前人主能時懐警
懼而淵涓蠖濩之中此心卓然清明則晏安之欲不生
而慮周于天下釁孽之萌無所作矣今日之所當繹思
者此也又謂憂常在心則民安國固蓋惟望風雨以時
田禾豐稔使民得遂其生又謂四方水旱當騐國之所
積優免稅糧嵗雖無災擇地瘦民貧亦優免之夫聖祖
<pb:KR4e0215_WYG_032-27a>
雖在深宫之中乃至祁寒暑雨靡不關心當時庻事草
創建都封邑征伐四方用度廣矣而免租之詔無嵗不
下今天下宴然而大司農徃徃告乏嵗一不登議改折
帶徴有司且相顧以為曠恩矣使閭閻不被免租之恵
民何以聊生聖主顧畏民嵒思小民之依簡劭農之官
廣蠲貸之澤則海内之民樂生矣今日之所當繹思者
此也又謂帝王居安常懐警備動止必詳人事審服用
仰觀天道俯察地理皆無災變然後運用(疑有/闕文)夫聖祖
<pb:KR4e0215_WYG_032-27b>
躬擐甲胄出入兵間及為天子猶謹備之如此人主必
當儼神明之居慎出入之際端拱穆清正容謹儀和鸞
之節清道而行開延英閣以登魁磊耆艾之士朝夕燕
見抽繹顧問考古騐今則聖徳日脩天眷日隆亦不勞
心于非意之防矣今日之所當繹思者此也又謂平日
持身之道無優伶近狎之失無酣歌夜飲之歡正宫無
自縱之權妃嬪無窺恣之專又謂内府飲食常用之物
設局于内職名旣定要在遵守故當時日歴聖政記所
<pb:KR4e0215_WYG_032-28a>
稱后妃居中不預一髪之政外戚亦循理畏法無敢恃
寵以病民寺人之徒惟給掃除之役本朝家法超絶前
代如此至今隂教脩明后宫順序尤望體聖祖述周禮
設局之義修掖庭永巷之職使戴金貂之飾者有濟濟
謹孚之美無戲敖驕恣之過左右勅正則王爵天憲不
至旁落矣今日之所當繹思者此也又謂四方諸戎得
其地不足以供給得其民不足以使令吾恐後世子孫
倚中國富强無故興兵致傷人命但羌戎與西北邊境
<pb:KR4e0215_WYG_032-28b>
至相密邇累世戰爭必選將練兵以謹備之今日禦西
北之冦其上策在于不攻其無策在于不善守謹備邊
塞驅而出之中國禦之之道惟此而已若欲開邊境以
快心於狼望之北必無幸矣聖祖嘗戒諸王逺出開平
謂守邊之要未嘗不以先謀為急故朕于北鄙之冦尤
加慎宻今日之所當繹思者此也我世宗肅皇帝導
揚末命告戒深切我皇上改元一詔實奉皇考之教
明詔所謂仰惟末命之昭垂深望繼述之兼善者也夫
<pb:KR4e0215_WYG_032-29a>
郊社等禮所以遵祖訓者莫大於此若夫言官加恤錄
之恩方士致左道之辟宗人解甸人之繫若盧施寛釋
之仁百司嚴黜陟之典銓選破資格之條冗員申裁省
之令郡縣别望𦂳之差沒虜布招懐之恵殪敵速上功
之簿至于重貪墨之罰督勘覈之報舉大臣之贈謚加
閒散之名服聽監司之薦辟所謂推類以盡義通變以
宜時有難盡述者明詔又曰各地方官以武備為不急
以玩冦為苟安將賊盗妖逆隱蔽縱容不早撲滅往往
<pb:KR4e0215_WYG_032-29b>
醸成大患祖訓所謂憂天下者明詔得之矣又曰天下
軍民十分窮困國用雖詘豈忍照常徴𣲖四方聞之孰
不感泣田租逋負改折蠲免與夫大官之所增𣲖尚方
之所趣辦繕部之竹木兵曺之子粒多所停罷則祖訓
所謂憂民者明詔得之矣又曰内府各衙門供應錢糧
朕加意節省自有餘又今户工二部科道稽查各監局
庫叚疋軍器香蠟等物祖訓所謂内府設局與周禮天
官之義合者明詔得之矣若夫求賢納諫不一而足凡
<pb:KR4e0215_WYG_032-30a>
可以正士習糾官邪安民生足國用等項長策仍許諸
人直言無隱此即祖訓所謂防壅蔽而通下情也然則
與皇祖之訓蓋無不相符契者宜天下之人如蹷而起
如聵而聞含齒戴髪靡不拭目以觀徳化之成也顧愚
生猶惓惓于皇上之繹思者實臣子忠愛之忱不容已
耳書曰我受天命丕若有夏歴年式勿替有殷歴年欲
王以小民受天永命愚竊以為今日聖天子頌焉
　　問我祖宗列聖世有實錄表年紀事撰述功徳以
<pb:KR4e0215_WYG_032-30b>
　　為信史邇者皇上深詔近臣纂修世宗肅皇帝
　　實錄載筆之士必能仰體宸衷勒成鉅典然竊以
　　先皇帝享國最久年載曠悠又無前年記註之
　　書編摩摉輯成一家之言若有未易然者矣夫實
　　錄之名何所起歟抑古之論史每難其事昔劉子
　　元與宰相言二史不注起居而歐陽永叔論日厯
　　之廢蓋近代為史之通患而子𤣥又謂史有三長
　　至曽子固序南齊書其論美矣二子之言後世多
<pb:KR4e0215_WYG_032-31a>
　　稱之可得而備述歟茲者先皇帝彚進史舘方
　　當下之學官諸士子皆得而與知者宜以所聞著
　　之於篇其毋譲焉
經綸世道者立一時之功纂述先猷者垂百世之訓大
哉國史所從来久矣上古帝王繼天立極功徳與天地
同流其不可傳者與化而往矣其可傳者獨頼有史以
存之故巍然煥然之迹亦與天地而同久雖在千百世
之下而神明之號天下之人皆得指而稱之何者其托
<pb:KR4e0215_WYG_032-31b>
于史者無窮也夫垂徽名而記往號昭邃古而示方来
史之所繫其重如此邇者明詔纂修我世宗肅皇帝
寳錄通行海内博採遺事明問特舉以策諸生敢不具
述所聞以對夫左右史以記言動自夏殷以前已有之
周官大史小史内史外史御史皆史官之職事而諸侯
各有國史迄于戰國紛爭秦滅典籍而史官尚存漢武
帝以司馬氏為太史東京則班固為蘭臺令史劉珍等
著述東觀皆天下之選故史記兩漢書冠絶後代自後
<pb:KR4e0215_WYG_032-32a>
史館著作莫不妙簡其人雖其文辭不能方駕前古亦
各一時之美而陳夀以下悉倣漢書之體往往類萃諸
家别錄而㫁代以為正史正史之外自唐武徳間房元
齡許敬宗敬播等相與立編年之體而實錄之名自此
始太宗以下十五帝每至易位必纂實錄惟獨宣懿之
後以亂故缺然及五季宋元皆因之而後之為史者以
之為依據至我朝列聖相承一如前代故事每世必
命纂修固已敷宣景耀崇闡大猷金匱之藏永世作典
<pb:KR4e0215_WYG_032-32b>
祖宗之洪業真與天地永久矣我皇上嗣登寳位甫
當朝廟之日即降綸音特命纂修實錄天下皆仰聖人
孝思㒺極繼志述事之大也洪惟我世宗肅皇帝以
上聖之姿撫中興之運上比列聖二祖五宗饗國獨為
長久嘉靖以來四十五年振古之事曠世之勲特異疇
昔包括旁羅錯綜銓次在于今日實為重難甞考國初
猶設起居注而大明日歴聖政記則學士宋濓所撰其
序以為幸得日侍燕閒十有餘年書之頗為得實使他
<pb:KR4e0215_WYG_032-33a>
日修實錄者有所採掇以傳信于來世自起居之官不
設而史館論撰亦鮮則今之修史可以藉手者蓋寥寥
矣夫千金之裘非一狐之腋也臺榭之榱非一木之枝
也史家所因惟有博採自司馬氏猶取左氏國語世本
戰國䇿班書則世皆以為司馬遷王商揚雄歆向之筆
自古以來未有不裒聚衆家而成者故唐宰相撰時政
記史官撰日厯而宋則宰相主監修學士主修撰两府
撰時政三館修起居注此等之類今竝廢缺而欲以責
<pb:KR4e0215_WYG_032-33b>
成于一旦蓋因仍者之易為力而創造者之難為功也
我先皇帝大制作大建置固昭然掲諸日月天下之
人所共知之若夫深宫秘庭動静起居羣臣不能記也
聖性之淵懿聖徳之精㣲如堯之安安如舜之濬哲羣
臣不能測也至于類取諸司供報博採羣臣墓銘家狀
夫進退百官剖决章奏裁處萬幾錢榖甲兵四夷之事
百官有司典籍雖在視諸故府似乎有徵然曹分局别
嵗殊月改綴緝穿聯欲無抵捂固亦勞矣而一時臣工
<pb:KR4e0215_WYG_032-34a>
人品之淑慝心迹之疑似殊功偉徳非常之事姦宄凶
慝檮杌嵬瑣之形墓誌家狀不足盡也蓋古之為史者
易於有所因雖遷固之才不能無因而為也今之為史
者難于無所述雖有遷固之才無以自見矣當唐宋之
世史官尚未放失而劉子𤣥為蕭至忠言五不可其一
謂漢郡國上計太史以其副上丞相後漢羣臣所撰先
集公府乃上蘭臺故史官載事為廣今史臣惟自詢采
二史不注起居百家弗通行狀若今之起居廢失得無
<pb:KR4e0215_WYG_032-34b>
如劉子𤣥之所論乎歐陽脩以為史官職廢其所撰述
簡略百不存一至于事關大體沒而不書加以時政日
厯起居注例皆積滯相因故追脩前事嵗月既逺遺失
莫存聖人典法遂成廢墜若今之追脩積滯得無如歐
陽修之所論者乎然則所貴良史裁酌體例旁采異聞
攷求真是發憤討論使歸于一古人有言所見異詞所
聞異詞所傳聞異詞先朝之事尚在所見則已異于所
聞與所傳聞逺矣抑嘗讀武帝本紀諸志表傳皆史遷
<pb:KR4e0215_WYG_032-35a>
當時撰述而班固陳宗尹敏孟冀共成光武本紀後漢
列傳載記當時紀志蓋不廢也自寳錄專行則紀志殆
廢此尤史家之闕典竊以為實錄之外宜用擬古遷固
之書此不當待後世而定也先皇帝大禮郊祀九廟
明堂先聖祀典籍田親蚕章服禮儀河渠刑法諸所興
建散入紀年難以㑹通當令首尾貫串包絡彚稡可倣
司馬遷八書而為之宰相百官報罷不常可倣公卿志
表為之羣臣之善惡四夷之叛服則列傳載記皆不可
<pb:KR4e0215_WYG_032-35b>
廢此卽一代之史非直俟数百年之後而為也徒恃實
錄一書所軼多矣此方今史館之所當議者也愚又謂
漢史成於班固唐歴緝于吴兢栁芳崔巍唐書成于吴
兢韋述于休烈令狐峘宋國史凡三書後洪邁復請合
為九朝而續通鑑長編成于李燾本朝二百年歴列聖
而未有統㑹之史此亦方今史館之所當議者也抑劉
子𤣥又云史有三長才學識有學無才如愚賈操金而
不能殖貨有才無學如巧匠無楩楠斧斤不能成室善
<pb:KR4e0215_WYG_032-36a>
惡必書使亂臣賊子知懼此為無可加者㑹子固為南
齊書目錄序云古之所謂良史者其明必足以周萬事
之理其道必足以適天下之用其智必足以通難知之
意其文必足以發難顯之情而後其任可得而稱也噫
能如子𤣥之論得為良史矣若子固所稱則又追遷固
而上之蓋唐虞三代之史官也兹者明詔採取遺事諸
生幸得躬逢其盛惟時金馬石渠之彦宜有其人愚生
草茅下士獨能誦習舊聞而已述作大義何敢僣及之
<pb:KR4e0215_WYG_032-36b>
　　問古者國有大事必合天下之議所以集衆思也
　　王通氏著續書嘗曰議其盡天下之公乎夫黄帝
　　有合宫之聽堯有衢室之問舜有總章之訪皆議
　　之謂也黃帝堯舜尚矣三代以下惟漢近古請舉
　　漢之議者其或是或非或罷或行亦有可論者乎
　　夫匡衡張譚郊社之說何據貢禹韋𤣥成祖廟之
　　議何本董仲舒師丹之請建限田何罷而不行祝
　　生唐生之請罷鹽鐡何議而不用公孫卿壺遂司
<pb:KR4e0215_WYG_032-37a>
　　馬遷改朔之議何取賈讓闗竝韓牧王横治河之
　　䇿孰得先誅先零之謀何以卒從趙充國罷邉塞
　　置吏卒之請何以卒用侯應此皆漢之大事而有
　　國家者之所當攷昔韓退之非三代兩漢之文不
　　敢觀諸士子皆通經學古以待有司之求必有能
　　及之者請言之以觀所學
欲盡天下之理者必并天下之智欲并天下之智者必
兼天下之謀并智合謀而天下之公盡矣天下之公盡
<pb:KR4e0215_WYG_032-37b>
而天下之理得矣故古者國有大事常令議臣集議不
專于一人不狥於一説惟其當而已是故大臣之言必
用小臣之論必庸衆思之集必繹一夫之見必伸故丘
山積卑而為髙江河合水而為大大人合併而為公此
古之帝王所以用天下之議也王通氏論帝制恢恢乎
無所不容天下之危與天下安之天下之失與天下正
之千變萬化而吾守中焉故曰議其盡天下之公乎漢
制大夫掌論議事有疑未决則合中朝之士雜議之自
<pb:KR4e0215_WYG_032-38a>
兩府大臣下至博士議郎皆得盡其所見而不嫌于以
小臣與大臣抗衡其道公矣若明問所及皆一時朝廷
之大務然非當時能詢採博議盡天下所欲言何以粲
然著于簡策如此請為執事言其畧古之帝王郊祀天
地以冬日至于地上之圜丘以降天神夏日至於澤中
之方丘以出地祗故祭天于南郊就陽位也祭地于北
郊卽隂之義也漢之郊祀多襲秦故武帝廵祭天地諸
神名山金泥石記淫誣甚矣成帝初匡衡張譚始建南
<pb:KR4e0215_WYG_032-38b>
北郊之議以甘泉河東之祠非神靈之所饗宜就正陽
太隂之處于是始作長安南北郊罷甘泉汾隂祠漢二
百年間郊祀不經文帝賢主猶拜㶚渭之㑹相如文士
獨留封禪之書匡衡能本周禮正一代之大典論者或
恨其不能盡復三代郊祀明堂配天之文然其所論建
亦偉矣禮王者受命為太祖以下五廟而迭毁毁廟之
主藏之太祖之廟五年而再殷祭則毁廟未毁廟之主
合食于太祖父為昭而子為穆孫又為昭王者禘其祖
<pb:KR4e0215_WYG_032-39a>
之所自出而以祖配之以其始受命而王故尊以配天
而不為立廟親盡也太祖以下五廟則親盡迭毁示有
終也漢之祖廟至元始之際大禮未備貢禹始發之韋
𤣥成已議罷郡國廟又本禮經所云而建議如此惟獨
以髙帝為太祖之廟而孝文以後皆以承後屬盡宜毁
故許嘉劉向更議以文武皆為宗漢二百年間祖廟無
准賈生通逹不著宣室之對劉向博雅附㑹家人之語
𤣥成能依古義垂一代之大法論者猶疑其五廟七廟
<pb:KR4e0215_WYG_032-39b>
廟數之殊然其所考據亦正矣自秦用商鞅之法開阡
陌除井田之制漢初不為限制累世承平豪富吏民貲
數鉅萬而貧弱愈困故董仲舒欲稍近古限民名田以
塞兼并之路師丹言古之聖王莫不設井田然後可致
太平今未可詳請畧為限武帝方事四夷内興功利宜
未及此而丁傅董賢隆貴用事詔書雖下亦寢不行然
至後魏孝文獨用李安世均田之法則仲舒師丹之説
其果泥乎後之有天下者能知此意則井田雖未可復
<pb:KR4e0215_WYG_032-40a>
而均田之法亦可少倣也自齊用管子之術正鹽筴歛
山澤之利漢初以屬少府武帝用東郭咸陽孔僅筦其
利郡國多不便昭帝始詔賢良文學之士問民所疾苦
敎化之要九江祝生等抗言皆願罷鹽鐡酒𣙜均輸毋
與天下爭利示以儉約而桑𢎞羊獨以為國家大業所
以制四夷安邉足用之本竟不果罷自此迄于永平尋
罷尋復然後魏宣武嘗采甄琛弛禁之表則賢良文學
之議其果迂乎後之有天下者能知此意則鹽筴雖未
<pb:KR4e0215_WYG_032-40b>
可廢而取利之法亦不當甚宻也漢自襲秦正𦍤晦朔
月見弦望滿虧多非是張蒼明習厯而仍水徳之謬公
孫臣建改朔而信黄龍之誕百年厯紀之廢甚矣司馬
遷倪寛等始謂帝王創業改制不復用傳序則今夏時
也三代之統絶而不序請考定天地四時之極則順隂
陽以定大明之制為萬世則于是招致方士唐都分其
天部洛下閎運筭轉厯然後日辰之度與夏正同昔孔
子論為邦言行夏之時馬遷之議實本於此此古今治
<pb:KR4e0215_WYG_032-41a>
厯者之不能易也漢自武帝塞瓠子其後河復數决大
為東郡害平當領河堤奏賈讓之策桓譚典羣議集關
竝韓牧王横之論一代治河之説備矣賈讓謂古者立
國居民疆理土地必遺川澤之分度水勢之所不及大
川無防小水得入陂障卑下以為汙澤使水有所休息
因欲徙冀州之民當水衝者决黎陽遮害亭放河使北
入海河西薄太山東薄金堤勢不能復逺汎濫讓之此
策視諸説最髙昔大禹治洪水惟順水之道此古今治
<pb:KR4e0215_WYG_032-41b>
河者之所當知也夫中國之備邊陲非以極兵勢也誠
盡謀而已西羌之反朝廷發兵及屯田者六萬人酒泉
太守辛武賢欲分兵並出張掖酒泉合擊䍐开趙充國
獨以為敵即據前險守浚阨必有傷危之憂獨欲捐䍐
开之罪先行先零之誅以震動之方是時公卿議者不
同而充國獨守便宜璽書切責堅不為動卒不煩兵而
自解散諸羌罷騎兵留屯田以待其敝大抵西羌之反
其萌在于解仇充國急赴䍐开之約使先零不得先其
<pb:KR4e0215_WYG_032-42a>
約此所以坐而得勝筭也故制敵之要若使外域得締
其交非中國之利也漢自單于入朝加賜皆倍于黄龍
時既自以親好願保塞上谷以西至燉煌請罷邉備塞
以休天子人民時羣臣以為便而侯應以為北邊塞至
遼東外有隂山東西千里草木茂盛本冐頓依阻其中
來出為冦至武帝斥奪此地攘之於幕北設屯田以守
之如罷備邉戍卒示外域之大利夫雁海龍堆天之所
以紀華夏也炎方朔漠地之所以限内外也國家苟與
<pb:KR4e0215_WYG_032-42b>
外域共地利而無藩籬之限則中國坐而受其困由此
言之中國之要害所當固守而不可失也夫郊祀宗廟
井田鹽鐵厯律河渠備邊舉漢之大事而崇論竑議槩
具于此今廟堂方有郊社宗廟之議而天下田賦未均
鹽課折閲厯紀漸差授時之度徐沛嵗有治河之役兀
良哈之屬兵翻為外應受降臣之故地棄為敵巢則此
數者正今日之所宜攷毋謂漢卑而不足法因是而亦
可以畧追三代之遺文古義所謂法後王者謂此也
<pb:KR4e0215_WYG_032-43a>
　　問六經之敎未嘗專以仁為言至論語一書孔門
　　之論仁始詳今觀孔子之答問者數矣而皆不同
　　何歟夫若然者則仁宜可以人人而至也然孔子
　　之所許者蓋鮮矣當時惟稱顔子三月不違若仲
　　弓冉有子貢公西華門人之髙第令尹子文陳文
　　子春秋之賢大夫孔子槩稱之而獨不許以仁顧
　　惟于㣲子箕子比干而謂之三仁于伯夷叔齊而
　　稱為得仁至管夷吾伯者之佐而亦曰如其仁抑
<pb:KR4e0215_WYG_032-43b>
　　又何歟夫以仁之難造如此而又謂博施濟衆何
　　事于仁必也聖乎則聖與仁猶有等歟後之學者
　　皆以為孔子未嘗言仁而特與弟子言其用功之
　　方耳其果然歟如此則果何以謂之仁乎士人自
　　知學即讀論語而不求其意祗見諸説之紛紛而
　　無所取衷也兹欲㑹而通之必有至當不易之論
　　試言其大㫖以觀自得之學
甚矣仁之難言也非言之難而體㑹之難能體㑹之而
<pb:KR4e0215_WYG_032-44a>
自得之于心則能以其所不同而求其所同以其所言
而知其所不言雖聖人之於學者隨人異施不可以一
端求㑹而通之而至精至粹之理一而已矣夫惟天下
之論仁者病于不能自得之于心而徒言之求是以若
彼其紛紛而不一也執事發䇿以孔子之言仁為問欲
觀學者自得之學愚生何知焉雖然論語一書童而習
之敢不摭拾以對昔孔子傳堯舜禹湯文武周公之道
欲有所為于天下而時不能用退而追述三代之禮樂
<pb:KR4e0215_WYG_032-44b>
序詩書易春秋以備王道成六藝夫子自以為教天
下如此盡矣夫子既沒而門人記其㣲言以為論語顧
若稍不盡同于前古聖人者蓋其平日獨以仁之一言
為教則皆先聖人之所未嘗數數然者雖其孫子思傳
之亦不盡用其説孟子稍稍言之而復以仁義對舉又
非若夫子當時之獨指而專言之也蓋嘗思之夫子以
仁聖並稱而又有仁人之號則其所謂仁者夫亦以其
人品之至精至粹而已矣夫如是故以仁聖並言之而
<pb:KR4e0215_WYG_032-45a>
當時學者雖其才器不同而其學于聖人固其志舉欲
造于至精至粹之地是以諸子之問仁特詳而夫子之
告之不一要其因才成就而使之造于至精至粹之地
者則一而已矣世之君子見諸子之問而夫子告之其
不同如此遂疑其所謂仁者支離而難合散漫而不可
求而不知其所以至之者一也惟其才器不同引而進
之各異譬之于水其可以導之于江者引之以至于江
導之於河者引之以至于河導之于淮漢者引之以至
<pb:KR4e0215_WYG_032-45b>
于淮漢及其不已而至于海一也夫子之門顔子仲弓
子貢子張樊遲司馬牛人見其皆入聞夫子之道而不
知其才器相去遠矣然夫子皆不逆之隨人以為之成
就使此數子者能遵其敎而莫不可至于仁是乃夫子
之善教也使是數子者夫子獨舉其一而皆告之是使
樊遲而欲為顔子夫子必不若是之誣也然而此數子
者亦皆可至于至精至粹之地者何也若孟子之所謂
伯夷聖之清伊尹聖之任栁下惠聖之和孔子聖之時
<pb:KR4e0215_WYG_032-46a>
也伯夷伊尹栁下惠夫豈方于孔子顧謂之聖則亦造
于至精至粹之地而已矣譬之于玉為玫為瑰為琳為
珉之不同而追琢之成器一也故夫子于㣲子箕子比
干伯夷叔齊而皆謂之仁豈可同哉管夷吾者能以功
利之術使諸侯歸齊而不能勉其君至王也而以為如
其仁管仲之仁豈又與微子諸人可同日論哉夫子之
門人可與語聖人者惟顔子與夫子皆步皆趨皆言皆
辨皆馳矣而獨所謂仰之彌髙鑚之彌堅瞻之在前忽
<pb:KR4e0215_WYG_032-46b>
焉在後未能與化為一也然亦已進于仁矣夫子以用之
則行舎之則藏與之同其出處則所謂克己復禮者
蓋以有天下之事告之故以為天下歸仁也若仲弓出
門使民而至于邦家無怨則南面諸侯之任而已顔子
與仲弓同居德行而相逺如此其為仁者不同如此而
况子貢以下哉子貢之䀻于諸侯所以有大夫士之交
也子張之問政所以言恭寛信敏惠也樊遲之不知禮
義信以成徳所以言先難後獲也司馬牛多言而躁所
<pb:KR4e0215_WYG_032-47a>
以言訒言也然于是數者而進之豈不亦皆至于仁哉
夫人之才器有大小至于至精至粹之地為難故孟子
以伯夷伊尹栁下惠為聖而夫子亦以㣲子箕子比干
伯夷叔齊為仁夫子之所謂仁孟子之所謂聖也然數
子者夫子告之則如此而造而至之實難故雖果如子
路藝如冉有不佞如雍禮儀如赤使之治國家理人民
立朝著夫子皆許之而不許以仁以其至于至精至粹
之地為難也當時之大夫忠如子文清如文子使之事
<pb:KR4e0215_WYG_032-47b>
伯朝去亂國夫子皆許之而不許以仁以其至于至精
至粹之地為難也若夷齊讓國逃隱微子箕子比干之
或去或奴或死積仁潔行以自靖自獻于先王豈不至
于至精至粹之地哉管子者聖人蓋未之許若曰其于
仁者之功特如之而已然則是數子者夫子特進之而
已終莫能至也夫仁之精微與聖同極而他日子貢問
博施濟衆乃以為何事于仁而必以聖當之似若夫子
之優聖而劣仁而不知其意蓋以為博施濟衆者聖人
<pb:KR4e0215_WYG_032-48a>
身外之事業立人達人者仁者切已之實功子貢未可
驟以唐虞之事許之亦勉以忠恕而已矣故曰賜也非
爾所及也雖然夫子之于仁也豈終日為學者瀆言之
如此蓋皆因其有問隨其人而告之孟子之所謂答問
者也當時髙第弟子如顔子之外㑹子未嘗問仁而一
貫之唯豈不亦謂之仁哉而後之儒者又謂夫子平日
蓋未嘗言仁也特言其所以為仁者而已然則夫子之
論當見于何書曰夫子于繫易曰大哉乾元萬物資始
<pb:KR4e0215_WYG_032-48b>
乃統天又曰元者善之長也此夫子之所謂仁者也
雖然夫子豈有隱哉凡平日之所謂答問者皆此理也
宋張敬夫嘗類聚夫子之論仁以為洙泗言仁錄朱子
不取謂聖人之言隨其所在皆有至理不當區區以言
語類求之可謂得其旨矣後之學者去聖愈逺其尊聖
人為太過至或舎其終日應用與所以進徳修業之實
而欲于虛空想像之中求所謂仁者而名狀之夫天下
皆知佛老為空虛之説以惑世而後之儒者不求切實
<pb:KR4e0215_WYG_032-49a>
之功舎夫子之所謂仁而於空虛想像之中求所謂仁
此亦何異于佛老之説也
　
　
　
　
　
　
<pb:KR4e0215_WYG_032-49b>
　
　
　
　
　
　
　
　震川别集巻二上

<pb:KR4e0215_WYG_033-1a>
欽定四庫全書
　震川別集巻二下
　　　　　　　　　　　　明　歸有光　撰
　應制策
　　浙省策問對二道
　　問今之浙省古㑹稽并鄣郡之境儒林之盛著於
　　前史古未暇論自洛學浸被東南而浙士有親及
　　程氏之門與受業于其門人者其人果可稱歟朱
<pb:KR4e0215_WYG_033-1b>
　　子集諸儒之大成陸子静崛起江右二家門人傳
　　受之緒其可述歟其與朱子並時而起者果亦有
　　聞于道歟其能纂述朱子之學亦有可言歟其以
　　文章名世者于道亦有所得歟諸士子生長斯地
　　景行先哲乆矣願相與論之
執事先生以浙中道學之傳下問承學顧愚非其人何
敢與聞于斯然古者祀先聖先師于學所謂先師即其
國之賢者明有所嚮仰也浙之諸君子愚生亦竊識之
<pb:KR4e0215_WYG_033-2a>
矣昔楚威王有問于莫敖子華子華對以楚之先令尹
子文以至䝉穀五臣之事楚王太息嘉其能善語其國
之故吾浙之儒者所謂齊魯諸儒于文學自古以来其
天性也敢無述焉葢嘗謂士之所以自成者莫貴于學
學莫貴于聞道知所以求道矣而後知其所以為學知
其所以為學矣而後能有以自成其于修身齊家治國
平天下不難也秦漢以下其經學文章功業節行稱于
天下代不乏人而大要歸于不知道而以氣質用事故
<pb:KR4e0215_WYG_033-2b>
其所就不能庻幾于三代葢千五百年而宋河南程氏
起而紹明之其澤流被于閩粤間此朱子所由以得其
傳者也至于兩浙又河洛閩粤所漸被者也然程子之
門惟游楊謝號稱髙第弟子而吾浙之士及門者周行
已能發明中庸之道浙中始知有伊洛之學而劉安節
戴述知求成已之方以文行推重而元承天資近道敏
于問學此門人之尤章著者也自龜山載道東南學者
多從之遊而宋之才能得程氏正脉榆樗推明中庸大
<pb:KR4e0215_WYG_033-3a>
學論語之㫖王師愈從受易論朱子稱其有本有文徳
望為東州之冠此受業于程氏之門人者也自羅從彦
從學于龜山再傳而為李侗侗授之朱子學者以為程
氏正宗陸九淵起于江西超然有得于孟子先立乎其
大者之㫖二家議論初有不合其全體大用之盛皆能
不謬于聖人其學皆行于浙中輔廣徐僑初事吕祖謙
後從朱子偽學之禁學者解散廣不為動而五經解詩
童子問多所發明僑以朱子之書滿天下不過割裂掇
<pb:KR4e0215_WYG_033-3b>
拾以為進取之資求其専精篤實能得其所以言者葢
鮮其學一以真實踐履為本葉味道對策率本程子告
人主以帝王傳心之要然朱子門人黄幹為最著何基
師事幹得聞淵源之義王栢捐去俗學從何基基告以
立志居敬之㫖金履祥事王栢從登何基之門論者以
為基之清介純實似尹和靖栢之髙明剛正似謝上蔡
而履祥親得之二氏而並充于已者也其後許謙學于
履祥其學益振及門之士著錄者千餘人自基以下學
<pb:KR4e0215_WYG_033-4a>
者所謂婺之四先生以為朱子之正適者也子静之門
人則楊簡篤學力行為治設施皆可為後世法清明髙
逺人所不及而袁燮端粹専精每言人心與天地一本
能精思慎守則與天地相似舒燐刻苦磨勵改過遷善
沈煥人品髙明不苟自恕朱子嘗言與子静學者遊往
往令人自得葢浙中尤尊陸氏之學而慈湖其倡也二
家門人相傳之緒于婺之四先生四明之楊氏可謂光
明俊偉能紹其傳者矣雖末流門户各異而朱子所謂
<pb:KR4e0215_WYG_033-4b>
子静平日所以自任欲身率學者一于天理而不以一
毫人欲雜于其間者其為夐出千古不可誣也今推原
程子之學自龜山至于朱子朱子之後為婺之四先生
象山之學雖行于江西而慈湖為最著則伊洛閩粤江
西之學豈復有盛于吾浙中者哉虞集有云汝南周氏
繼顔子之絶學傳之程伯淳氏而正叔氏又深有取于
曽子之學以成已而教人而張子厚氏又多得于孟子
者也顔曽之學均出于夫子豈有異哉因其資之所及
<pb:KR4e0215_WYG_033-5a>
而用力有不同焉者耳然則所謂道統者其可妄議哉
此可以為二家傳授之定論也吕東萊以關洛為宗變
化氣質其所講畫將以開物成務陳傅良于古人經制
治法討論精博陳亮才氣髙邁心存經濟王褘以為考
亭朱子集諸儒之大成而廣漢張子東萊吕子皆同心
勠力以閑先聖之道而當其時江西有易簡之學永嘉
有經制之學永康有事功之學雖其為説不能有同而
要皆不詭于道者豈不皆可謂聖賢之學矣乎此與朱
<pb:KR4e0215_WYG_033-5b>
子並時而起皆有得于道者也至于項安世黄震方逄
時史伯璿之徒無慮數十人皆發明朱子之道者也至
于以文章名世如黄溍呉師道呉萊柳貫皆為一代之
儒宗而貫與師道皆學于許文懿公而文獻公嶷然獨
任斯文之重見諸論著一本乎六藝以羽翼聖道謂文
辭必原于學術揆之聖賢之道無媿也宋景濂實出文
獻公之門遂為本朝文字之宗而國初設禮賢館景濂
與麗水葉琛龍泉章溢浙右儒者皆在焉國朝崇尚理
<pb:KR4e0215_WYG_033-6a>
學實于是始則今日論先正之有功于斯道者豈可分
道學文藝為二科哉抑士之相與為斯學者非苟為名
也欲以明道也故天下貴之道苟明施之于世特舉而
措之耳宋之君子不能大有為于世葢天命不欲興三
代之治而世莫能究其用也而景濂獨謂諸儒後先相
繼推明闡抉疏闢扶持理無不章事無不格雖聖賢復
生于後世無以加矣卒未有能由其説而大有為于天
下以為其有志者鮮也夫豈盡然耶愚生特于浙中道
<pb:KR4e0215_WYG_033-6b>
學之傳敢因明問及之而道統之傳尚未之悉也伏惟
進教焉
　　問禹之跡逺矣尚書獨載九州所至葢已周四海
　　之外而昔人乃云禹治水益主記異物海外山表
　　無逺不至以所聞見作山海經非禹行逺不能造
　　也及學者言禹事多竒怪史稱禹葢㑹諸侯江南
　　計功㑹稽及杜元凱注左傳以塗山在夀春㑹稽
　　與塗山豈二事歟㑹稽固今浙江之境也至少康
<pb:KR4e0215_WYG_033-7a>
　　封其庻子于此以奉禹祀號為於越由此越世世
　　為君王矣果真禹之遺烈耶入其地有覩河洛而
　　興思者諸士子皆越産必知其國之故請言之
昔之聖人開闢宇宙以濟生人萬世之下皆仰賴其功
徳而思慕之况禹治水造地平天成萬世永賴之功而
含氣之屬雖在四海之外猶知慕之况當時㑹羣后之
地子孫封守之國有不知誦述之者乎夫人之景慕有
同地而知思之者矣有百里之外而思之者矣有數千
<pb:KR4e0215_WYG_033-7b>
里之外而思之者矣是其人之徳之相去之逺也雖然
以其人足為數千里之外思之而又同地則其思之何
如也昔唐人都河東殷人都河内周人都河南三河天
下之中帝王之跡多在焉後世之人考尋其故紀載其
事惟恐失之太史公西至崆峒北過涿鹿東漸于海南
浮江淮至長老皆各稱堯舜之處風教固殊焉又南登
盧山觀禹跡九江遂至于㑹稽上姑蘇望五湖東窺洛
汭大邳逆河行淮泗濟漯洛渠西瞻蜀之岷山及離碓
<pb:KR4e0215_WYG_033-8a>
北自龍門至于朔方壮哉子長之遊其所感慨有餘思
矣宜其為書能馳騁古今上下數千載成一家之言也
夫唐虞堯舜之處今去之數千載而天下之人皆能識
之以其功徳之盛利天下于無窮也則夫遊觀聖人之
地者雖數千載宜不能無感也自黄帝以來帝王莫不
有都軒轅之都涿鹿顓頊之都帝丘髙辛之都偃師帝
堯之都平陽帝舜之都蒲阪禹興于西𦍑湯起于亳周
之王也以豐鎬而黄帝披山通道未嘗寧居東自岱宗
<pb:KR4e0215_WYG_033-8b>
北逐獯鬻西至崆峒南登熊湘往往無常處及尚書載
舜五載一巡狩至周猶因之則三代天子其遊常徧于
五嶽矣蒼梧九疑之間紀舜之跡尤著厯世乆逺而前
古聖人之跡具在而帝王世紀皇覽之書其述備矣禹
受治水之命披九山通九澤決九河定九州行跡所至
葢周四海之外而世之論者乃以為山海經皆禹之所
親至而紀述之以為東至轉木日出九津青𦍑之野攅
樹之所㨉天之山鳥谷青山之鄉窮髮帶方之國南至
<pb:KR4e0215_WYG_033-9a>
交趾孫濮續樠之域丹栗沸水之際南族黄支之堵不
死之望西過三危之阨巫山之下飲露之民竒肱之國
北至大正之谷夏海之窮祝栗之介禺疆之里積水積
石之山此皆荒誕不可稽考張騫之窮河源班勇之記
西域不能覩也大抵上古久逺故作者不經之論多託
之而學者言禹事尤竒怪羽淵之龍紀其父石紐之生
本其初台桑之合著其配觀河伯而受括地見六子而
獲玉匱得黑書于臨朐覩緑字于濁水桐栢有鬼神之
<pb:KR4e0215_WYG_033-9b>
書宛委出五符之要秦藪著陽行之跡應龍有尾畫之
詭其荒唐不根甚矣而屈子猶勤其問郭璞直信其真
不知洪範錫禹九疇禹乃取其隂陽之數自一至九之
序耳豈實有神人為之手授乎惟㑹稽之㑹雖不載于
書而經傳猶有所據蓋禹㑹諸侯江南計功非五載巡
狩之常典也傳稱禹望九山之南苑宛中者則意在此
久矣故為是非常之㑹也而禹之事終于此故百姓哀
慕之至今而左傳㑹于塗山執玉帛者萬國杜預以為
<pb:KR4e0215_WYG_033-10a>
塗山在壽春北酈道元以禹㑹諸侯防風氏後至禹殺
之王肅家語塗山有㑹稽之名則杜預之説非矣而羅
泌路史乃謂致羣臣于鍾山晉灼言㑹稽茅山故越絶
春秋言禹登茅山朝羣臣乃更名㑹稽今㑹稽有禹村
墟也又云禹捄水至大越上茅山今㑹稽在越中而防
風氏之國在今武康則㑹稽亦非茅山矣禹之㑹羣臣
非今之所謂㑹稽乎然云至大越而上茅山豈今之㑹
稽即古之名茅山而非建康之茅山也呉錄云本名茅
<pb:KR4e0215_WYG_033-10b>
山一名覆釡蓋禹改之為今名也括地志云石箐山一
名玉筍又名宛委山即㑹稽一峯也在今㑹稽縣之東
而太史公言上㑹稽探禹穴所謂禹穴即在㑹稽山中
而近世解者乃曠絶數千里而取巴蜀之禹穴亦誤矣
禹既終于㑹稽故㑹稽之人思之是以少康封其庻子
于此以奉守禹之祀號為於越此越之有國所以始也
然傳至十數而中間國絶民復奉而君之是為甌越東
越故越北界有禦兒鄉萬嵗厯之説其事亦頗怪葢越
<pb:KR4e0215_WYG_033-11a>
人之慕思禹而欲得其子孫之為君如此其後勾踐為
王而與呉戰夫椒之敗保棲㑹稽得范蠡大夫種為之
臣乘夫差之驕黄池之㑹以兵襲其國都卒復棲呉王
于姑蘇之山故春秋於越入呉當是時越小國幾覇天
下越垂絶而復興者亦以越人之慕思禹而欲其子孫
之不亡如此其後王子搜患為君而逃乎丹穴越國無
君求王子搜不得從之丹穴王子搜不肯出越人薰之
以艾乘以王輿王子搜之丹穴即禹穴也方呉越之戰
<pb:KR4e0215_WYG_033-11b>
迎之檇李敗之姑蘇敗之夫椒棲之甬東檇李即嘉興
之醉李城也夫椒即太湖椒山也甬東即勾章之東海
中洲也後數世王無疆為楚所滅盡取故呉地至浙江
越以此散諸族子争立或為王或為君濵于南海上蓋
越人之慕思禹雖敗散而猶戴之為王為君也南海今
台州之南海也無疆之長子後去瑯琊其次子蹄守歐
餘之陽猶受楚封焉無諸保泉山漢立為閩越王其季
餘善與孫揺又以海東隅地稱王號三越其地猶在今
<pb:KR4e0215_WYG_033-12a>
㑹稽之域則雖至漢世而越人之慕思禹而猶戴之為
君也太史公序越事蓋反覆歎禹之功大矣滌九川定
九州至于今諸夏乂安乃苖裔勾踐苦身焦思終滅强
國北觀兵中國而推稱禹之遺烈其論東越列傳則謂
越雖蠻夷其先豈嘗有大功于民哉何其久也厯數代
常為君王勾踐一戰稱伯至餘善滅國而其苖裔繇王
居股等猶尚封為萬户侯由此知越世世為公侯矣而
又歎禹之餘烈蓋越之世祀視三代之後最為久長實
<pb:KR4e0215_WYG_033-12b>
以神禹治水之功在萬世子長之論不可誣也愚生生
長越中覽臨安之勝觀錢塘之江潮思宋建炎百五十
年都㑹之盛每慨然太息况思禹之績有吾其為魚之
歎乎承明問敢述所聞要之其所懐者逺矣非誇胥臣
之多聞子産之博物也謹對
　　河南策問對二道
　　問古之君子因時㑹竭忠讜建竑論卓然有稱於
　　世紀諸史傳多矣今不暇槩舉姑取其最著者與
<pb:KR4e0215_WYG_033-13a>
　　諸士子論之或舉世共稱而不無疵議或一時救
　　弊而未為通方或言可經常而足以行之後代或
　　意義深逺可為世主法誡者夫通達國體矣而其
　　學出于申商潛心大業矣而其術流于災異經明
　　少雙者被阿諛之譏然其言可廢歟博物洽聞者
　　泥五行之傳然亦有可採歟語當世理亂晁錯之
　　徒不能過其果然歟志在獻替其所論辨通見政
　　體可備述歟至于竭誠奉國而理歸切要儗之政
<pb:KR4e0215_WYG_033-13b>
　　論為孰是論諫本仁義而炳若丹青平生力學所
　　得而為世龜鑑方之申鑒孰優夫學者稱道古昔
　　所以規摹當世也數子之書繁矣抑可以擷取一
　　二足以為警誡而備世務者庻幾于魏相條陳晁
　　董之對蘇軾進讀陸贄之言用以觀經世之學
論天下之士非才不足以達當世之務非識不足以周
事物之情非誠不足以攄獻納之忠務不達則其幾莫
能中也情不周則其致莫能極也忠不攄則矯激以沽
<pb:KR4e0215_WYG_033-14a>
名懐隠而多避狥私而少公怯懦而不盡其言莫能信
也甚矣人臣之于君于其得言之時亦莫不有言而
嘗失之是三者猖狂呌號以自試于萬乘之前而不自
度且以售其欺冒之姦故井鼃不可語于海者拘于虛
也夏蟲不可語于氷者篤于時也曲士不可語于道者
束于教也持寸梃以撞萬鈞之鐘必不振矣世之説者
曰諫之道天下之難為欲以觀其所易而閑其所難然
後上下恬然而雍睦又以為臣能諫而必能使君之納
<pb:KR4e0215_WYG_033-14b>
諫而後為能諫之臣此與韓非之説而憂其不合者何
以異是皆懼攖人主之逆鱗而天下無忠義之言矣要
之君子遭時遘㑹立人之朝其才足以達是其識足以
周是其忍不為明主言之故知而不言言而不盡者非
所以立人之朝者也是所謂謂吾君之不能為堯舜者
也執事發策舉先代之論諫者以為問夫一世之君則
一世之臣不知其幾也當時陳説者葢多矣而史之所
載彰彰者僅是以史之所載累而積之葢多矣而執事
<pb:KR4e0215_WYG_033-15a>
所舉者又僅是雖然言而中其幾極其致而忠誠足以
感移人主垂法後世者又少也如執事之所舉皆其人
也夫謂舉世共稱不無疵議者豈不以賈誼通達國體
而出于申商董仲舒潛心大業而流于灾異匡衡被阿
諛之譏劉向泥五行之傳乎漢髙祖時同姓寡少尊王
子弟大啓九國諸侯王僣擬逾制匈奴數盜邉賈誼陳
治安之策皆當世切務而或謂其明申商之學者獨以
論諸侯王宜用權勢法制耳然衆建諸侯實事之當然
<pb:KR4e0215_WYG_033-15b>
也與晁錯削七國異矣本三代之所以長久謂天下之
命懸于太子太子之善在于蚤諭教與選左右教得而
左右正太子正矣或謂誼與晁錯皆明申韓而錯則以
術數教太子若保傳之篇使後世知三代教太子法者
誼啓之也豈可與錯同論乎漢初制度疏濶誼欲改正
朔易服色正官名興禮樂謂湯武置天下于仁義禮樂
而徳澤洽秦置天下于法令刑罰而徳澤無一有移風
易俗使天下囘心而鄉道類非俗吏之所能為夫刀筆
<pb:KR4e0215_WYG_033-16a>
筐篋之間非徒漢事然也雖後至今數千年如此矣劉
向稱誼言三代與秦治亂之意其論甚美通達國體雖
古伊管未能逺過可不謂然乎武帝舉賢良文學之士
仲舒以賢良對策皆傅經義本天道曰王者欲有所為
宜求其端于天故聖人法天以立道天地之性人為貴
知自貴于物又曰勉强學問則聞見博而知益明勉强
行道則徳日起而大有功尊其所聞則髙明矣行其所
知則光大矣此孔氏之遺言七十子之徒莫能述也論
<pb:KR4e0215_WYG_033-16b>
聖王之禮樂教化欲令當世人主改絃而更張之與賈
生之㫖不異而仲舒之淵源深矣自漢興以来天子與
其大臣皆好尚黄老至孝武始興文學罷黜百家表章
六經實自仲舒發之故諸不在六藝之科孔子之術者
皆絶其道勿使並進至于今學者守之雖然自恣苟簡
之治百世未能變也道同六藝用世操術則異者又未
必軌于聖人也班固稱仲舒遭漢承秦滅學之後六經
離析下帷發憤潛心大業令後學者有所統一為羣儒
<pb:KR4e0215_WYG_033-17a>
首其不謂然乎漢儒傳經皆有家法而匡衡明經説詩
當世少雙所以其論奏粹然儒者之言曰朝廷者天下
之楨幹也公卿大夫相與循禮恭讓則民不争好仁樂
施則下不暴上義髙節則民興行寛仁和惠則衆相愛
曰治性之道必審已之所有餘而强其所不足聰明疏
通者戒于太察寡聞少見者戒于壅蔽勇猛剛强者戒
於太暴仁愛温良者戒于無斷湛静安舒者戒于後時
廣心浩大者戒于遺忘曰妃匹之際生民之始萬化之
<pb:KR4e0215_WYG_033-17b>
原婚姻之禮正然後品物遂而天命全曰審六藝之㫖
則天人之理可得聖王之自為動静周旋奉天承親臨
朝羣臣動有節文以章人倫夫端本養性審藝治内正
儀皆人主之大法也衡能為此言而史譏其持禄保位
被阿䛕之㫖與孔光等同譏以為恭顯用事不能犯顔
直諫則然也然傳先王語其醖藉亦足稱賢矣劉向博
聞通達古今作洪範論發明大傳著天人之應七畧剖
判藝文綜百家之緒三統厯譜考歩日月五星之度與
<pb:KR4e0215_WYG_033-18a>
孟軻荀况司馬遷董仲舒揚雄並稱而譏切王氏尤發
于至誠蓋自恭顯之世其忠懇已見于封事矣曰衆賢
和于朝則萬物和于野覽厯世之治辭必以和氣致祥
乖氣致異因論當世人主開三代之業招文學之士優
游寛容使得並進章交公車人滿北軍朝臣舛午繆戾
乖刺文書紛糾毁譽混亂熒惑耳目感移心意不可勝
紀是時恭顯用事善類䝉僇永光之詔亦自謂邪説空
進事亡成功公卿大夫好惡不同孝元固已自知之卒
<pb:KR4e0215_WYG_033-18b>
以優游不斷墮先帝之業可為來世之永鑑矣向之學
在洪範傳推迹行事比類相從緣箕子之意著天人之
應世儒亦未可妄論也夫謂一時救弊未為通方者豈
不以崔寔語當世理亂而有政論之作也漢之儒者言
教化自賈誼董仲舒匡衡劉向皆極論之而王吉亦謂
俗吏所以牧民者非有禮義科指可世世行也以意穿
鑿各取一切而質樸日衰恩愛寖薄東京以後尤競察
察鍾離意宋均魯恭第五倫之徒常以為言而杜林亦
<pb:KR4e0215_WYG_033-19a>
譏後世不能以徳而勤于法吹毛求疵詆欺無限桃李
之饋集以成罪家無全行國無廉夫而仁義之風替矣
崔寔獨著論謂漢承百王之敝數世以来政多恩貸馭
委其轡皇路傾險欲峻法以求治以此為亂世之藥石
仲長綂稱其書以為人主宜寫一通置之座右將不以
其達權救弊為一時之所急耳若以此施于宦戚縱横
之日是固其宜也寔之政論夫豈通方之論耶夫謂言
可經常可以行之後代者豈不以荀悦志在獻替而有
<pb:KR4e0215_WYG_033-19b>
申鑒之作也當建安之時政移曹氏天子拱手而悦自
以時無所用作申鑒五篇其所論辨通見政體謂致政
之術先屏四惡乃崇五政而以偽亂俗私壞法放越軌
奢敗制為四惡興農桑以養其性審好惡以正其俗宣
文教以章其化立武備以秉其威明賞罰以綂其法為
五政悦之論非所以施于漢末顧自以抱王畧而不得
志為奏以發之要其所施設皆平世法也可謂言簡而
事該矣攷其正俗之論謂君子之所以動天地應神明
<pb:KR4e0215_WYG_033-20a>
正萬物而成王化者必乎貞定而已在上者審定好醜
善惡要乎功罪毁譽效於凖騐聴言責事舉文察實無
惑詐偽以蕩衆志故事無不覈物無不功善無不顯惡
無不章百姓上下覩利害之存乎已也肅恭其心慎修
其行而民志平矣漢氏所以凌遲恣戚宦之權成鈎黨
之禍夫豈不由于此即匡衡言四方楨幹劉向譏朝廷
舛午皆此意也悦之申鑒豈非經常之法耶晉初士大
夫祖述何晏老莊之論朝廷皆以浮誕為美武帝創業
<pb:KR4e0215_WYG_033-20b>
法度廢弛劉頌竭誠奉公每有論奏該覈政體謂法禁
寛縱積之有素未可一旦以直繩下然至于矯世救敝
自宜漸就清肅如行舟雖不横截迅流然當漸靡而往
稍向所趨然後得濟也其救時矯世非急迫之論異于
徒事一切敢于斷割者矣又謂聖王之化執要于已委
務于下居事始以别能否因成敗以分功罪而羣下無
所逃其誅賞尚書綂領大綱嵗終校簿賞罰黜陟之今
權不歸于上事功不建不知所責也細過繆妄人情之
<pb:KR4e0215_WYG_033-21a>
所必有而悉糾以法則朝無立人矣為監司者類大綱
不振而㣲過必舉謹密網以羅㣲罪奏劾相接状似盡
公而撓法實在其中也故聖王不善碎密之案而責犯
彊舉尤之奏頌之斯言實末世通患所以然者彼持天下之
衡而未能公天下之大觀以為如此足以塞區區之責
也亦類俗吏之所為耳由此言之頌欲矯敝而不必任
嚴切之法所以為賢于寔者也儗之政論則頌為是矣
唐徳宗時陸䞇上言諫諍之道有九弊以好勝人恥聞
<pb:KR4e0215_WYG_033-21b>
過騁辨給銜聰明厲威嚴恣彊愎為君上之弊以諂䛕
顧望畏愞為臣下之弊論朝廷之乏人其患有七不澄
源而防末流不考實而務博訪求精太過嫉𢙣太甚程
試乖方取舍違理循故事而不擇可否而覈才馭吏之
三術則㧞擢以旌其異能貶黜以糾其失職序進以謹
其守常其欲人主悔禍新化要在捨已從衆違欲遵道
逺憸佞而親忠直推至誠而去逆詐杜讒沮之路廣諫
諍之門掃求利之法務息人之術其道易知而易行在
<pb:KR4e0215_WYG_033-22a>
約之于心焉耳唐史稱其論諫數十百篇譏陳時病皆
本仁義可為後世法炳如丹青蘇軾以為進苦口之藥
石鍼害身之膏肓如䞇之言開巻了然聚古人之精英
為治亂之龜鑑者也雖房杜姚宋克致清平考其道徳
仁義之㫖蓋過之矣其論興亡之際謂天所視聴皆因
于人天降災祥皆考于徳非人事之外别有天命也而
時之否泰事之損益萬化所繫必因人情情有通塞故
否泰生情有厚薄故損益生聖王之居人上也必以其
<pb:KR4e0215_WYG_033-22b>
心從天下之欲不以天下之人從其欲乃至兢兢業業
一日二日萬幾幾者事之㣲也信哉孔子讀易至于損
益喟然嘆曰損益其王者之道歟䞇于天命人情之際
可謂論之剴切者矣宋嘉祐間司馬光上言人君之大
徳有三仁明武以興教化修政治養百姓利萬物為人
君之仁知道誼識安危别賢愚辨是非為人君之明唯
道所在斷之不疑姦不能惑佞不能移為人君之武其
論御臣之道有三曰任官信賞必罰謂國家采名不采
<pb:KR4e0215_WYG_033-23a>
實誅文不誅意故天下飾名以求功巧文以逃罪欲博
選在位之臣各當其任有功則増秩而勿徙其官無功
則降黜而更求能者有罪則流竄刑誅而勿加寛貸又
以祖宗開業之艱難國家致治之光美難得而易失作
保業隆平之基因而安之者易為功從而救之者難為
力作惜時無逺慮必有近憂作逺謀燎原之火生于熒
熒作謹㣲華而不實無益于治作務實合而言之謂之
五規光自謂獲事三朝皆以此六言獻平生所學盡在
<pb:KR4e0215_WYG_033-23b>
是矣又謂五規皆守邦之要道當世之切務也宋之仁
宗可謂漢唐以来之令主矣當此時韓琦為宰相君臣
皆賢迄不能如光所言豈以其分量有所止雖四十年
深仁厚澤無以進于三代之隆為可惜也蓋嘗讀其保
業之規言天下得之至艱守之尤至艱自周以来離而
合合而復離五代生民之類不盡著幾希太祖始建太
平之基上下一千七百餘年天下一統五百餘年而已
承祖宗艱難之業奄有四海傳祚萬世可不重哉人主
<pb:KR4e0215_WYG_033-24a>
撫全盛之運知易離難合之天下土崩瓦解之勢常伏
于至全至安之中誠不可一日而不兢兢業業者也唐
自失河北以天下之力終不能取燕雲十六州没于契
丹宋南北遂至抗衡迄不能自支折而入于北若奄有
唐宋所不能有之土其不為尤重也哉所謂尺地莫非
其有一民莫非其人也其所以愛吾人保吾土誠不可
一念自放者矣夫陸䞇司馬光其言固皆可以為萬世
之所取法而申鑒之言亦不能易也文有博有約固不
<pb:KR4e0215_WYG_033-24b>
得以優劣論矣執事欲取數子之書為可垂警誡而備
世務者愚于前所陳蓋亦得其畧矣昔者嘗誦而論之
雖其言散見于史傳而天人性命之理出焉詩書禮樂
之道存焉治性正身之則著焉端本善俗之幾昭焉朝
廷之所以順治百官之所以得職王化之所以隆國是
之所以定天命去留人心向背皆繫于此也夫謂意義
深逺可為法誡則劉向山陵之奏與陸贄司馬光論天
命保業此其尤諄切者也至于財賦兵農夷狄之大務
<pb:KR4e0215_WYG_033-25a>
諸䟽皆有之以明問之所未及亦未暇盡述也夫此數
子者固皆一代之偉人其論議著于本朝載于後世視
小儒齷齪暖姝勉强綴論而中無所有者真秋蟲之鳴
也夫大人之言逺小人之言隘正人之言直邪人之言
慝仁人之言恕賊人之言刻智人之言明昩人之言窒
米鹽博辨非當施于人主之前也銖稱寸度非可以規
天下之大也蓼菜成行瓶甌有堤量粟而㫪數米而炊
非治萬乘之國也如此之類常形于奏牘則人主之聴
<pb:KR4e0215_WYG_033-25b>
覽眊矣故梁麗可以衝城而不可以窒穴言殊器也騏
驥驊騮一日千里捕鼠不如狸狌言殊伎也鴟休夜撮
蚤察毫末晝出瞋目而不見丘山言殊性也故非有天
下之才與天下之識而忠足以犯人主者其言必不文
而其行必不逺噫安得起諸君子而與之言天下之事
哉愚生狂愚亦頗有感于今世之務顧不敢以言未及
而言之然竊有慕於魏相蘇軾之條陳進讀不勝忠愛
之惓惓也
<pb:KR4e0215_WYG_033-26a>
　　問今河南置省大梁包鄭衞梁楚潁川南陽之地
　　前代人才之盛難以盡舉姑取當時任事為豫冀
　　之産者各舉其槩與諸士子論之俱逢角逐之秋
　　矣或運籌幃幄辭萬户之封或崇明王畧拒九錫
　　之議其心迹何似並遇戚豎之囏矣或依違順㫖
　　定左袒之功或守正嫉邪嬰滅頂之禍其道誼孰
　　得負蒼生之望均也一以致山桑之衂一以致淮
　　淝之㨗其名實孰當際中興之運同也一以成述
<pb:KR4e0215_WYG_033-26b>
　　作之能一以成應變之務其功名孰優屬時多難
　　或負髙志而不能免陳濤斜之敗或有膽畧而不
　　能拒封丘門之入其才畧孰勝遭世治平識量英
　　偉定社稷之策臨時果斷有大臣之風其徳業孰
　　隆諸士子尚論古人凡此者固所宜究心况其鄉
　　之先哲乎其悉述以對
任天下之事貴乎善應天下之變而非其才徳之全不
足以當之才徳純備是以能受之至大而不驚納之至
<pb:KR4e0215_WYG_033-27a>
繁而不亂以輔世成治能使天下不傾而自居其身于
安全之地其在我者則然而使其所遭之數有不然者
是固君子之所不能必也書曰若有一个臣斷斷兮無
他技此徳之有以兼乎才者也徒徳而已則椎魯樸鄙
之徒也不可以語才書又曰不敢替厥義徳率惟謀從
容徳此才之本乎徳者也徒才而已則輕儇疾㨗之徒
也不可以語徳夫欲以任天下之事出于是二者皆不
足以有成世因以為才徳不足以集天下之事而又求
<pb:KR4e0215_WYG_033-27b>
夫小才涼徳用之何怪乎天下事日以廢壞而不振也
昔成周作洛宅于土中謂天地之所合也四時之所交
也風雨之所㑹也隂陽之所和也詩曰嵩髙維嶽峻極
于天維嶽降神生甫及申人才之盛固有以哉如伊尹
太公申伯仲山甫卓然為王者之佐而管仲子産百里
奚孫叔敖皆有聞于世孔孟蓋論之矣今特因明問畧
舉漢以来遭時遇主經綸世故史傳所記者謹掇拾以
對張子房當秦楚之際以家世相韓為韓報仇擇可以
<pb:KR4e0215_WYG_033-28a>
委身者遂從髙帝漢之天下已定矣子房不受萬户之
封願從赤松子遊或謂子房不終事漢者為韓也夫誅
秦滅項子房之志已畢移以事漢何損于義而必去之
獨其為道恬澹薄視人世之功名而有飄然逺舉之志
耳荀文若遭漢室之亂間關河冀以從曹氏奉迎鑾駕
徙都于許魏之大業垂成矣文若不從九錫之議畢命
夀春或謂文若之死非為漢也夫士之死亦非容易使
其甘為曹氏佐命何以輕于殺身獨其為才所役度天
<pb:KR4e0215_WYG_033-28b>
下無可以盡其用者而自托非所昧明哲之智耳蓋世
之于子房也病于予之過其于文若也病于絶之深善
乎史氏之言曰智算有所研踈原始未必要終取其歸
正而已亦殺身成仁之義也其論當矣陳丞相傾側擾
攘楚魏之間卒歸髙祖常出竒計以救紛糾之難迨諸
吕擅王無能有所匡正而阿意順㫖吕氏之權由此以
起然能将相合謀因間而發遂定宗廟蓋其從髙祖在
兵間不憚為詐卒以此成功可謂應變合權矣夫所貴
<pb:KR4e0215_WYG_033-29a>
于成天下之事使皆若王陵之言未必能逆折其勢不
過謝疾杜門而已其後將何以有為哉陳仲舉處桓靈
之時有清世之志樹立風聲抗論惽俗為天下正人所
依歸而宦豎操弄國權濁亂海内仲舉與聞喜合謀誅
廢以清朝廷天下雄俊莫不延頸企踵以思奮其智力
而謀之不逺致太后有雲臺之遷凶豎得志士大夫皆
喪其氣而邦國殄瘁矣徒能死天下之事而智不足稱
也夫户牖功成而不免于譎仲舉身殞而不失于正善
<pb:KR4e0215_WYG_033-29b>
乎史氏之言曰以仁為己任功雖不終然其信義足以
擕持民心漢世亂而不亡百餘年數公之力也其論卓
矣殷深源識度清逺為風流談論所宗屏居不就徴辟
而時人擬之管葛以其出處卜江左興亡及其入秉國
鈞乘季龍之殂殁實關河蕩平之機也而出領中軍師
次山桑曽無禦敵之策蹙國喪師華夏鼎沸豈非名之
浮于實者乎謝安石髙卧東山本無處世之意而諸人
每恨其不出為蒼生憂及見登用鎮以和静禦以長算
<pb:KR4e0215_WYG_033-30a>
苻氏率衆百萬次于淮淝京師震恐夷然無懼色指授
將帥大致克㨗勁宼土崩中州席巻江左奠安豈非實
之能副其名者乎雖然深源之清徽雅量固自為衆議
所歸而桓温尤忌之温亦謂人曰浩有徳有言向使作
令僕足以儀刑百揆朝廷用違其才耳斯言不誣矣或
以安石比王導則誠然而以深源並王衍不無少貶也
張燕公于𤣥宗最為有徳及太平用事納忠惓惓所與
袐謀密計甚衆朝廷大述作多出其手善用人之長引
<pb:KR4e0215_WYG_033-30b>
天下知名士以佐佑王化粉澤典章成一王法天子尊
尚儒術開置學士修太宗之政皆公有以倡之開元文
物彬彬公之力居多故天下稱其文姚元之尤長吏道
决事無淹思三為宰相常兼兵部屯戍斥堠士馬儲械
無不諳記帝方躬萬幾朝夕詢逮他宰相畏威謙憚惟
獨元之佐裁决以得専任承權戚干政之後紀綱大壞
而能先有司罷冗職修制度擇百官各當其才故天下
稱其通雖然元之雖善應變以成天下之務然天資權
<pb:KR4e0215_WYG_033-31a>
譎計出張説于相州罷魏知古為尚書而東都壞廟之
對幾于佞矣故燕許並稱其文章真為無愧而姚宋齊
名君子不容無優劣也房琯自成都奉冊靈武亟見任
用以天下為已任知無不為叅决機務諸將相莫敢望
既而以賀蘭之譛分軍討賊師敗于咸陽唐世名儒皆
稱其有王佐之材然將兵固非所長一與賊遇遂至喪
師前史稱其遭時承平從容帷幄不失為名宰而用違
所長遂䧟浮虛比周之罪桑維翰事晉當草創之初藩
<pb:KR4e0215_WYG_033-31b>
鎮多不服維翰勸其主推誠棄怨以撫之訓卒練兵務
農通商以安中國羽檄從横從容指畫神色自若當時
齊王捨維翰之謀信景延廣之狂策遂被俘虜抑維翰
屈意事虜所謂毛羽未成不可以髙飛蓋其勢不得不
然耳又嘗讀唐史稱琯之廢朝臣多言琯謀包文武可
復用雖琯亦謂當柄任為天子立功其喪師亦以監軍
之促戰非其罪也惜夫一跌而遂不復振人比之王衍
陸機謬矣桑維翰兩秉朝政出楊光逺景延廣于外一
<pb:KR4e0215_WYG_033-32a>
制指揮節度使十五人無敢違者使居平世都將相其
勛業豈小哉嗚呼士之不幸遭逢阨㑹身名俱殞者則
房桑二子是也宋自仁宗之世天下號稱治平韓富二
公與范希文歐陽永叔一時並用世謂之韓范富歐魏
公嘉祐治平間再决大策以安社稷當朝廷多故處危
疑之際知無不為而與范歐同心輔政百官奉法循理
朝廷稱治富鄭公為相守典故行故事傅以公議無心
于其間而百官稱職天下無事史臣稱魏公相三朝立
<pb:KR4e0215_WYG_033-32b>
二帝垂紳正笏不動聲氣措天下于泰山之安可謂社
稷之臣矣又稱國家當隆盛之時其大臣必有耆艾之
福推其有餘足芘當世富公再盟契丹能使南北之民
數十年不見兵革與文潞公皆享髙夀于承平之秋至
和以来共定大計功成退去朝野倚重由此言之二公
之功名蓋相當矣嗚呼士之幸而遭際太平福徳俱全
者則韓富二公是也抑中州之人才此特因執事所問
及者言之若賈生之通達蔡邕之文學張衡之精思卓
<pb:KR4e0215_WYG_033-33a>
茂之循良李&KR0574;之髙節黄憲之雅度鄧禹之功勳有不
可一二數者孔子嘗在衞則衛多君子光武起南陽則
南陽多功臣至如程氏兩夫子傳千載不傳之道統而
許文正公自得伊洛之學有開世太平之功皆今河南
境内之産也詩曰髙山仰止景行行止願因程氏以求
觀聖人之道而志伊尹之所志也謹對
　
　
<pb:KR4e0215_WYG_033-33b>
　
　
　
　
　
　
　
　震川別集巻二下

<pb:KR4e0215_WYG_034-1a>
欽定四庫全書
　震川别集巻三
　　　　　　　　　　　　明　歸有光　撰
　制誥　奏疏　策問
　　先任太子太保禮部尚書文淵閣大學士張治賜
　　謚文毅誥文
制曰朕於國家之事凡臣下有所建白苟有可采咸賜
施行實以付之公議而不私焉故太子太保禮部尚書
<pb:KR4e0215_WYG_034-1b>
文淵閣大學士張治孕靈湘漢際㑹風雲擢掄魁於鴻
漸之辰獲利見於龍飛之歳遂官翰苑事我先皇帝三
十餘年往殿南都以長六卿尋被召還置之丞弼忠誠
直諒庻幾有為而弗永其年然隆恩厚䘏君臣之義可
謂有終始矣間於媢嫉之臣易名未當頃有言者朕下
之禮官攷論其世以爾辭尚體要制作渾雄心存世務
議論慷慨考文章以知人如陸贄之識韓愈因公正而
發憤若汲黯之斥張湯引以同升悉為今日之宰輔與
<pb:KR4e0215_WYG_034-2a>
之異趣實乃當時之大姦是以朝廷服其節槩天下想
其風采昔我先正良用懐思不有嘉名曷稱輿論是用
謚爾文毅蓋公議久而後定非樂於有所改亦必歸于
是而後已也爾其不昩尚克享此
　　諭祭贈資政大夫南京禮部尚書裴爵并配贈夫
　　人楊氏封太夫人郜氏文
惟爾性含淳質家承素風有子為文學之臣進位膺秩
宗之命贈封薦被伉儷偕榮考其積絫之原寔由善徳
<pb:KR4e0215_WYG_034-2b>
之致再稽令式憫䘏宜厚於厥終爰軫疏聞寵數特申
於併錫賁茲新竁祭以共牢尚其冥靈歆此嘉饗
　　諭祭提督福建等處軍務都察院右僉都御史塗
　　澤民文
惟爾蚤占科名歴躋通顯屢經任使積効賢勞自頃粤
㓂稽誅蔓延三省生民受毒徵發連年為我中國之憂
貽朕南顧之慮爾當閫寄畏此簡書協謀進兵共成犄
角鯨鯢就殄嶺海漸清方茲念功遽聞奄逝豈以山川
<pb:KR4e0215_WYG_034-3a>
之險遂犯霧露之危朕用惻然遣官諭祭靈其如在尚
克歆承
　　諭祭山西巡撫都察院右副都御史毛鵬文
惟爾初由俊造薦服仕官遺惠愛于桐鄉肅紀法于栢
府超陞太僕尋陟中丞屬獫狁之匪茹迺朔方之攸寄
斬首捕鹵㨗音屢聞繕塞保城勞績可紀方申移閫之
命亟上養痾之章未究厥施奄罹大疾疆場多故朕用
拊髀人才寔難予所哀念特遣諭祭以慰幽魂爾若有
<pb:KR4e0215_WYG_034-3b>
知其克歆此
　　諭祭原任南京兵部右侍郎劉畿文
惟爾世族名家接武科第清塗華轍薦厯寺䑓昔從内
庭曽董紫宫之役晚撫全浙永寜滄海之波顯有譽聞
方深委寄蘭橑桂棟最勞績于考工鶴列魚書上鹵獲
于幕府恩貤嗣子位正陪卿在告養痾奄忽長逝用錫
祭葬以厚厥終靈其有知尚克歆服
　　封朝鮮國王妃朴氏誥文
<pb:KR4e0215_WYG_034-4a>
制曰我祖宗誕膺天命統御萬方睠惟東藩恪修方貢
奕世休饗恩賚有加朕嗣守丕基率遵先典迺國君繼
祚既遣使以疏封肆婦爵從夫復並隆其命數爾朝鮮
國王李昖妻朴氏出自元宗夙閑方訓爰膺妙選作配
名邦方嗣位免喪之時協令居燕譽之吉適覽来表良
副停懐特封爾為朝鮮國王妃於戲宜爾室家繫一國
之風化共承祭祀衍百代之雲仍無隳令儀以迓多福
欽哉
<pb:KR4e0215_WYG_034-4b>
　　進香疏
某官某等謹奏為大喪禮事仰惟大行皇帝宫車逺馭
奄棄萬方四海之内含氣之屬靡不哀慕况如臣等荷
恩深重其於悲戀尤倍恒情謹備降香一炷具本専差
某官齎進謹以奏聞
　　奉慰疏
奏為奉慰事某年月日接到大行皇帝遺詔以某年月
日龍馭上賓普天同慕攀號靡及仰惟皇帝陛下聖孝
<pb:KR4e0215_WYG_034-5a>
天性方當諒闇之時哀慕至切臣等不勝悲愴無以為
情伏念大行皇帝受天明命纉紹丕圖覆露羣生四十
五年享國日久近古罕比又以聖人為之子顧命之日
為天下得人朝不改署市不易肆海内晏然大行皇帝
在天之靈殆無遺憾矣天下神器帝王大統陛下膺茲
付托之重伏乞仰遵遺詔節哀忍性愛精育神以繫華
夏蠻貊之望為天地神人之主綿國家億萬年無疆之
厯所以答揚光訓永世克孝實在於此臣等瞻戀闕廷
<pb:KR4e0215_WYG_034-5b>
不勝大願
　　乞改調疏
為乞恩改調以圖報効事臣於嘉靖四十四年㑹試中
式䝉先皇帝收錄賜臣同進士出身除授浙江湖州府
長興縣知縣自以平生受國家養育之恩亦欲少竭涓
埃以圖報稱於萬一念百里之寄實非容易臣謹守教
條悉意撫循妄謂今天下生民元氣耗矣宜専務休養
之不當厲蠭鋭事刻覈以取目前之快也然泥古而不
<pb:KR4e0215_WYG_034-6a>
通於時務信心而不達乎人情功効蔑聞罪過山積幸
荷聖明不加罪譴曲賜保全於隆慶二年六月十八日
陞臣順徳府通判終以駑蹇不任驅策黽勉在官虚糜
廩禄審已量力甘自退廢又自念髫齔厲志白首不衰
方國家收錄人才之日臣不忍自棄於造化生成之外
茲因入賀萬夀聖節得望闕廷君父在上臣子敢不控
訴愚悃伏望勅下吏部改臣國子監一官俾臣以五經
訓誨學者匡鼎雖貧讀書不廢于宦學桓榮已老専門
<pb:KR4e0215_WYG_034-6b>
自許于師傳忖臣之力足以任之俾于未死之年少盡
平生之志亦以見聖世之無棄才也臣無任懇悃屏營
之至
　　乞致仕疏
奏為乞恩致仕事臣于嘉靖四十五年䝉恩賜同進士
出身除授某官隆慶二年四月内朝覲回任今䝉陞授
某官於某月日領到吏部文憑一道即離任至原籍某
府某縣不意痰火忽作延醫治未痊見今病勢侵尋不
<pb:KR4e0215_WYG_034-7a>
能前邁伏乞聖恩容臣休致念臣髫齔勵志白首不衰
僅獲第於九科叨食禄者二載涓埃未竭覆載難酬及
其未死之言敢忘圗報之志成漢二史作唐一經或能
發揮盛徳傳示来世
問兩浙天下重藩涵濡至治生民樂業蓋二百年於茲
矣獨以承平日乆吏治刓弛釁蘖或萌殆不能不為民
病焉以田賦言之豪右之兼併里甲之攤税其間欺隠
飛詭姦宄四出今欲求經界之正丈量之法果當舉歟
<pb:KR4e0215_WYG_034-7b>
以差役言之官司之征派應辦之頻仍其間夤緣規避
弊累百端今欲行均平之政雇募之法果當因歟自倭
夷入冦民間徴調日廣邇者雖稱裁減猶未銷兵以蠲
外加之賦兹欲議兵食之省而練土著之民可乎自礦
徒為梗州郡繹騷尤甚邇者稍已怗息旋復紏衆尚隠
内訌之憂兹欲杜攘奪之源而嚴封山之令可乎夫丈
量似矣而増税猶恐槩及下田不知何以合夫遂人辨
野之規雇募似矣而輸直猶恐累及貧户不知何以得
<pb:KR4e0215_WYG_034-8a>
於司徒保息之道土兵似矣變或不測事當豫防既濟
衣袽之戒其可思乎築塞似矣利之所在人不畏死卝
人厲禁之守其可復乎此四者均為民病誠宜早慮而
亟圖之也善救者譬如良醫之療病病已去而人不知否
則投之或誤未免重困所以救之者非也是知變革之
道必斟酌劑量識化裁之宜而後可以與此士於窮居
天下之務當無不究心者矧是為鄉土之患諸士子必
能悉其利弊毋徒諉之不知也
<pb:KR4e0215_WYG_034-8b>
問我太祖髙皇帝自始初建國庻事草創即命世子以
師事宋濂又選國子生國琦王璞等侍太子讀書禁中
其後大本堂之建制度文物盛矣而對詹同等議東宫
官欲用勳徳老成之士于時羣臣當其選者可得而言
歟至于皇太子侍圓丘侍文華殿侍文樓無時而不致
其訓戒太祖之留意國本如此列聖御極其所以設教
置屬果能盡得聖祖之意否聖天子慈愛隆至近日廷
臣出閣之請尚以皇太子年齡未許夫明堂保傅之篇
<pb:KR4e0215_WYG_034-9a>
莫不在於蚤諭教與選左右所謂少成若天性尤今日
之所當急也即舉出閣之儀而今之東宫官屬與講讀
儀注果足以為盡諭教之法歟昔賈生少年常為文帝
陳之此亦爾諸生今日之所當知者言之毋譲
問國家有非常之災天之所以警戒人主使修徳以保
大業而受多福也今天子承統繼祚寛仁恭儉天下延
頸以望至治邇來災異頻仍豈上天垂象示所以仁愛
之至者歟今歳洪水泛濫瀰漫數千里而大江以南海
<pb:KR4e0215_WYG_034-9b>
水震蕩沿海居民漂溺者以百萬計於洪範五行推其
事類以為貌之不肅故曰貌傷則致秋隂而常雨然至
於江河横流海水飛溢其變不止常雨之應而已漢世
如董仲舒郎顗之徒皆能推隂陽以納説時君學者或
以為流於術數假經託義非吾儒之正道然前世因天
變下詔求賢良方正直言極諫之士今天下之事可言
以告吾君者多矣諸士子抱憂世之志其各以意對
問昔者孔子與其門人論學其後七十子之徒以此友
<pb:KR4e0215_WYG_034-10a>
教諸侯而漢興六藝皆有名家以師法相授受更千百
年而學者不廢也至宋周子出而河南二程子從之受
業同時有張子與二程並稱以為上接孔氏不傳之緒
至朱子又獨得程氏之正傳漢以来諸儒學者固置之
不足道也然如程門髙第弟子謝楊吕游之徒皆親有
得於其師者而朱子往往病其悖於師説至其同時如
陸子静其所造已極於髙明而鵞湖論辨終不能有合
今之論學者所以倍譎不相入為此也夫道一而已矣
<pb:KR4e0215_WYG_034-10b>
千古之人心不異也何獨為聖人之學者直有此紛紛
也願聞諸儒之失與朱子之所以獨得者
問北敵為中國患吾所以備禦之者常屈於力之不足
二百年强盛之中國卒未有以得其勝算能幸其不来
而已然此乃上古之所不臣者猶可言也若閩廣在吾
疆域之中其聲名文物與齊魯不異非秦漢之時比也
而數年以來叛命者踵起雖告㨗屢至而出没如故非
復如先朝斷藤峽八寨之類可以旋就撲滅今幾為吾
<pb:KR4e0215_WYG_034-11a>
腹心之疾矣議者謂不患於無兵而患於無財不患於
無財而患於無將又謂慎選牧守則能招諭解散雖不
必選將可也其果然歟宋儂智髙反嶺南得狄武襄而
後平定漢李固薦祝良張喬為刺史太守則不發兵而
交趾九真自寧前代得人之效如此今廟朝疇咨廷臣
論薦自以為極當世之選而智勇之將循良之吏毋乃
猶伏而不出歟抑得人如先朝之韓襄毅王新建者於
今日果可必其成功否乎其有以告我
<pb:KR4e0215_WYG_034-11b>
問揚子雲太𤣥惟弟子侯芭能知之雖劉子駿班孟堅
蓋莫能測也然桓譚以為勝老子張衡以擬五經至范
望之徒皆以揚子雲為聖人抑豈無見而云然耶則呉
楚僣王之譏吾未知其果然否也至司馬溫公又謂𤣥
之書要以贊易非别為書以與易抗衡也然則今之學
者皆知讀易而不能信𤣥則其所謂學易者亦毋乃無所
得耶夫侯芭者諸士子之鄉人也故以太𤣥與諸士子
論之
<pb:KR4e0215_WYG_034-12a>
問我太祖髙皇帝再造區宇創業之初經綸萬務若不
遑給而紛紛著作上追典謨以遺聖子神孫者龍圖延
英之所庋不啻富矣姑舉一二為諸士子言之嘗以祭
祀為國大事念慮之間儆戒或怠無以昭神明命禮官
及儒臣編存心錄又將饗太廟致齋武英殿命東閣大
學士呉沉等輯精誠錄曰存心曰精誠聖祖所以嚴事
上帝神明者至矣其大㫖與其條目可舉而言歟夫以
我太祖之於祭祀如此其於深宫之居褻近之御肯少
<pb:KR4e0215_WYG_034-12b>
肆耶葢即其對越神明之心也自古帝王著作多矣以
儒者之學接堯舜禹湯文武之統此所以亘千古而莫
及也二書實今日經筵勸講之所宜先者諸士子莊誦
久矣宜敬陳之
問邇者洪水為沴四方奏報日聞詔命所在賑貸徳意
至厚也夫先王九年之積今日不可冀矣周禮大司徒
以荒政十有二聚萬民亦有可酌而行之歟管子書云
湯七年旱禹五年水湯以莊山之金鑄幣贖人之無&KR1399;
<pb:KR4e0215_WYG_034-13a>
賣子者禹以厯山之金鑄幣以救人之困夫聖人居至
髙之位乃能軫念人之無&KR1399;賣子者則當世之民其必
不至於死也吕成公有言天下古今不同古人可行之
法皆已施用今但舉而措之耳試舉前代之救荒宜於
今者有幾其若堯湯之世能念人之無&KR1399;賣子者否昔
哀公問於有若曰年饑用不足有若告以盍徹乎夫饑
而用不足而告之以徹尤今世之所謂迂者也然散利
薄征實荒政之首務徒散利而不薄征又不若不散之
<pb:KR4e0215_WYG_034-13b>
愈矣今議賑貸未嘗不行而曰免民田租則動以國計
為言然則必使百姓受其實惠以不負我聖天子哀愍
元元之意如何而可
問程子答張子定性之書以為動亦定静亦定無將迎
無内外其論至矣然易傳解艮之辭謂止於所不見而
外物不接内欲不&KR0943;則猶若張子之恐其累於外也中
庸喜怒哀樂未發之謂中程子以為才思即是已發不
知戒慎恐懼亦已渉於思否吕氏求之於喜怒哀樂未
<pb:KR4e0215_WYG_034-14a>
發之時楊氏未發之時以心騐之則中之義自見若有
悖於程子之言至於李愿中學於羅仲素而知天下之
大本有在於是者是即得之楊氏者也則吕楊之説亦
未易可訾矣抑程子所謂内外兩忘與外順虛緣出怒
不怒之言何以辨艮卦之傳與息緣反照狥耳目内通
而外於心知者何以殊才思即已發與可使如槁木死
灰者何以異夫學者於佛老皆知闢之矣至吾儒心性
之學常不免與之相渉者凡此皆諸君平日所當體騐
<pb:KR4e0215_WYG_034-14b>
而析之於毫釐者願聞其説
問劉向稱賈誼通達國體古之伊管未能逺過又稱董
仲舒有王佐之才雖伊吕無以加孝文一代之賢主其
始未嘗不深知誼而卒為東陽絳灌之徒所排棄誼長
沙武帝始三策仲舒乃以為江都相後亦見嫉於公孫
𢎞再相膠東竟廢於家昔人稱賢才之用舍繫國家之
治亂誼雖不用無損於文帝之治武帝以汲長孺之廷
争而上所傾向乃在於𢎞湯使仲舒列於九卿其亦何
<pb:KR4e0215_WYG_034-15a>
所救乎即二子得君如伊吕其果可以追三代之治乎
抑班固言誼之所陳孝文畧見施行仲舒居家朝廷有
大議使使者就問之及武帝推明孔氏罷黜百家立學
校官舉茂才孝廉皆仲舒發之則二子於當時蓋未為
不遇也而誼乃至自傷比於屈子之沉沙而後世尤以
仲舒不用為武帝惜何也
問孔子贊易自庖羲氏刪書自帝堯此以前未之及也
雖好竒如司馬子長亦斷自黄帝以為史記然圖緯所
<pb:KR4e0215_WYG_034-15b>
載世猶傳之泰皇九皇之稱或亦見於史記管子謂古
封泰山七十二家春秋緯有十紀之名其亦可信歟或
謂古有渾沌氏蓋天地之始生如屈子天問淮南子所
稱多僪佹然皆無有及於此者至如豨韋冉相容成之
號又何所徴歟孔子稱易有太極是生兩儀又論十三
卦制器尚象之始則上古有天地其漸有帝王固理之
必然者而左史倚相能讀三墳五典八索九丘之書當
孔子時前古之書猶有存者何孔子皆棄而不錄歟宋
<pb:KR4e0215_WYG_034-16a>
司馬温公為資治通鑑而道原劉氏與温公深相契合
然通鑑不敢續獲麟劉氏作外紀乃始於盤古氏何也
以諸君於書院中方讀外紀試相與論之
問周官之法五家為比十家為聫五人為伍十人為聯
四閭為族八閭為聯使之相保相愛刑罰慶賞以相及
相共以受邦職以役國事周公之所以經紀天下者詳
矣國初斟酌前代之制定為里甲實本於此今天下編
户不具黄籍無稽流冗與土著雜處見丁著役牌靣沿
<pb:KR4e0215_WYG_034-16b>
門輪逓之法比郡罕有行之所以姦宄竊發四夷交侵
夫豈不由於此也夫周官自鄉大夫至於閭胥無非教
民以孝弟睦婣敬敏任䘏漢置三老猶有此意我太祖
髙皇帝手諭教民榜文固在今欲遵行令鄉老教民决
訟議者以為不可行何也夫不遵奉典憲而徒取壹切
以務聲名豈國家所以任屬長吏之意茲欲求化民成
俗之效何道而可諸士子為我言之
問周官宗以族得民昔之聖人其治天下而篤于敦本
<pb:KR4e0215_WYG_034-17a>
故其民維繫而不可解夫氏族之始宗法之立其可詳
歟宗法廢而譜牒重厯代為譜學者可數歟魏氏北方
胡為而獨重髙門唐尚文雅胡為而更崇氏族袁誼柳
玭豈非世家之賢者乎今譜牒亡矣宗法豈可得而復
乎與諸士子論道而及此毋以為迂也
問兵之所圖畫者地形也古有九塞猶在中國之間若
夫北紀與外域為界夷夏之大防莫嚴於此矣秦漢取
河南地因河為固議者不以為上策何歟魏晉之世氐
<pb:KR4e0215_WYG_034-17b>
羌雜處江統郭欽嘗論之矣以魏武之英畧不知慮此
何耶魏之六鎮唐之三受降城源懐之所論張仁愿之
所營果周秦之故塞歟石晉以十六州賂契丹中國失
勢以宋太祖太宗之烈不能争尺寸終宋之世武功不
競卒貽青城之禍抑其故何也我國家驅逐前元中國
之勢尊矣然朔方故郡統萬舊城元得以居之在廷碩
畫之臣時有論建而未能復也諸士子籌之於今日必
有勝算
<pb:KR4e0215_WYG_034-18a>
問兵衆之所聚必有行列司馬法軍旅什伍之數具矣
管夷吾作内政所以輕於變古者何也世言陣法葢本
黄帝握竒而公孫𢎞范蠡樂毅之説果得其意歟諸葛
孔明演之為八陣圖後世惟晉馬隆隋韓擒虎甚明其
説李靖傳之造六花陣以變九軍之法李筌配四正四
竒之位于八卦而裴緒新令有九陣圖其説可得而詳
歟孫子曰紛紛紜紜鬭亂而不可亂渾渾沌沌形圓而
不可敗兵之至妙非陣莫能也而筌又以為兵者如水
<pb:KR4e0215_WYG_034-18b>
水因地以制形兵因敵而制勝能與敵變化而取勝者
謂之神則筌雖為圖而其説乃又出于圖之外固知兵
者之所不可不究也願有聞焉
問古語云有必勝之將無必勝之兵將者三軍之司命
也人主求天下之士而尤難於得將才而兵法言論將
之道有所謂五才十過八徵其求之可謂詳矣又曰將
者智信仁勇嚴也又曰將之所慎者曰理曰備曰果曰
戒曰約其責之可謂全矣然昔君臣之相遇風雲感㑹
<pb:KR4e0215_WYG_034-19a>
定分於俄頃如湯之聘伊尹於莘野文王之載尚父於
渭濵其果詳而求之歟齊桓登管仲於車中秦穆用百
里奚於牛口其果備而責之歟古之人相遇如此之盛
也今天下嘗病將才之難然恐有之而不能得也孔明
不遇先主終老於南陽而已桓温顧王猛而别求所謂
三秦豪傑者豈豪傑之伏而不出其㘴此歟抑雖終日
與之居而莫識其人也請質之諸士子以觀其所以自
待者
<pb:KR4e0215_WYG_034-19b>
問自戰國力政而言兵者始籍籍矣其書大抵不出權
謀形勢隂陽伎巧四種而已而後世又有所謂三門者
何歟夫兵者不過以智鬭智智饒者勝以力角力力雄
者强宜無事乎至髙之論也今其書乃類言大道者如
所謂㣲乎㣲乎至於無形神乎神乎至於無聲又曰精
誠在乎神明戰權在乎道之所極又曰神明之徳正静
其極誠如其説則古之為将者必聖人而可也其果然
乎又謂度量數稱則兵之法何又本於六律也至如荀
<pb:KR4e0215_WYG_034-20a>
卿子之議丘吕覽之言簡選淮南之叙兵畧諸士子亦
能通其説歟古之語大道者五變而形名可言九變而
賞罰可言則兵者在於禮樂刑政為至粗者也今能達
於此説則知兵之非至粗也願聞其㫖
問兵者天下之至變其安危存亡常在反掌之間繄計
之得失明矣請以前史論之成安君之禦漢師也果用
李左車之言則淮隂將遂困井陘乎呉王濞之向關中
也果行田禄伯桓將軍之計則條侯遂委關東乎董卓
<pb:KR4e0215_WYG_034-20b>
専漢命梁衍獻規於皇甫義真若從之其能就格天之
業否也夏侯懋鎮長安魏延進計於諸葛孔明若用之
其能成搗魏之勲否也淝水之㨗苻秦奔潰謝安石何
以不知乘之渭橋之勝關中幾復宋武帝何以不知取
之澶淵之幸議者謂㓂忠愍拘小信而不亟徼擊否則
能使隻輪不返歟朱仙之㨗議者謂岳武穆守小忠而
不能矯詔否則能使中原廓清歟諸士子来應武科一
劔之任主司者不以此相期也當必有獨明將帥之大
<pb:KR4e0215_WYG_034-21a>
畧者姑舉一二以相試焉
問古今言兵者莫過孫子其書於兵之情變無所不盡
後之用兵者猶至方不能加矩至圓不能加規矣嘗試
舉其類如司馬懿不取小利而斬文懿此能而示之不
能也班超詭言散衆而降龜兹此用而示之不用也韓
信陳船欲渡臨晉而伏兵從夏陽襲安邑逺而示之近
也岑彭西擊山都而濳兵渡沔以敗張楊近而示之逺
也耿弇攻西安而抜臨淄善攻者敵不知其所守也鄧
<pb:KR4e0215_WYG_034-21b>
艾據洮城而困姜維善守者敵不知其所攻也徐晃飛
矢而下韓範㧞人之城而非攻也陶侃函紙而擒温邵
屈人之兵而非戰也若此之類豈習其法而一一規合
之歟抑其書足以待無窮之變而自不能出其範圍也
夫果人之巧妙自與之合則孫子之書亦可無用歟驃
騎將軍言顧方畧何如不至學古兵法其然乎試為我
言之
問孔子之在當時人皆知其為聖魯三桓蓋僣竊之尤
<pb:KR4e0215_WYG_034-22a>
者而孟僖子臨殁使其子師事孔子季桓子病輦而視
魯城歎曰昔此國幾興矣以吾得罪孔子故不興也嘗
讀其言而悲之然晏嬰子西號為春秋賢大夫當是時
齊楚之君欲裂地以封孔子而子西沮之不遺餘力何
也子西猶知以孔子為聖人特自安于僣陋耳若晏子
肆為詆譏何其無忌憚也其後司馬氏父子稱良史猶
祖述其餘論以為儒者不可用至於後世往往陽尊孔
子而實隂用老聃申韓之術以治天下晏子之論何其
<pb:KR4e0215_WYG_034-22b>
流禍之逺也蓋千載人心學術之辨在于此願與諸子
論之
問昔稱吳興山水清逺士大夫皆慕遊其地其民風土
俗之淳載于圖志者可考矣今時若與古異者将世變
之不可挽歟抑治之教之者不至也漢内史之辦租賦
渤海之化盜賊京兆之治告訐此其彰彰著聞者豈今
時獨不可能歟其方畧化道見於班史可得而聞歟夫
為吏者固不敢鄙夷其民也将求所以移風易俗之方
<pb:KR4e0215_WYG_034-23a>
何道而可諸士子為我言之
問我太祖髙皇帝初定金陵姑蘇實為强敵自得江隂
長興而蹙吳之勢成矣耿元帥實建取邑之功遂留鎮
其地血戰者十年使上無東顧之憂卒殱巨㓂以集大
勳其經畧備禦之策可得言歟洪武十七年上親定功
臣次第功髙望重者八人長興侯次居第六及功臣廟
六王之下又有十五人而長興侯不與何也已卯真定
之援其死生大節世亦莫得而詳焉諸士子為其邑人
<pb:KR4e0215_WYG_034-23b>
宜知其故其為我言之
問先儒有言士之品有三有志於道徳者有志于功名
者有志於富貴者今天下之人大抵出于科目夫志于
富貴者不足言矣先朝講明道學如吳康齋輔相三朝
如楊文貞諸公多不盡出于科目今之所謂道徳功業
非科目無稱焉是果足以盡羅天下之才耶然如二公
者求之科目蓋少也夫科目不足以盡天下之才則天
下之才果何所在豈士之不得于此遂不能立徳而著
<pb:KR4e0215_WYG_034-24a>
功名也亦有謂科目敗壞天下人材其果然歟諸士子
皆邑之俊彦今茲来試其所以自待者于士之三品何
居願聞其志
　
　
　
　
　
<pb:KR4e0215_WYG_034-24b>
　
　
　
　
　
　
　
　震川别集巻三

<pb:KR4e0215_WYG_035-1a>
欽定四庫全書
　震川别集巻四
　　　　　　　　　　　　明　歸有光　撰
　志¶
　　馬政志¶
學者論官必本周禮周禮之書世或疑其與周制不¶合
然文武周公之遺法亦頗可攷至言牧馬之事則¶夏官
之屬曰校人趣馬巫馬牧師庾人圉師馬質其¶辨六馬
<pb:KR4e0215_WYG_035-1b>
之屬故為天子十二閑馬六種也其職事有¶校左右馭
夫至於皂師皆員選頒良馬養乘之駑馬¶三其良之數
其政則齊其飲食簡其六節春除蓐釁¶廐始牧夏庌馬
冬獻馬射則充椹質茨墻則翦闔疾<md:KR4e0215_SBCK_004-1b>¶則乘治之牧地則
有厲禁有駕税之頒有質馬之量¶毛馬齊其色物馬齊
其力禁原蠶凡馬特居四之一¶春祭馬祖執駒夏祭先
牧頒馬攻特秋祭馬社臧僕¶冬祭馬歩獻馬講馭夫佚
特教駣攻駒散馬耳焚牧¶通滛而吕不韋月令季春合
<pb:KR4e0215_WYG_035-2a>
累牛騰馬遊牝于牧仲¶夏别羣則縶騰駒凡此皆自古
以来傳其法所以能¶盡物之性者也其稱四井為邑四
邑為丘丘十六井¶出戎馬一匹四丘為甸甸六十四井
出戎馬四匹天¶子畿内方千里定出賦六十四萬井戎
馬四萬匹或¶謂周蓋令民間養馬攷其實不然丘甸之
馬蓋國有<md:KR4e0215_SBCK_004-2a>¶賦調民自具馬以即戎民之平日養馬官何
與焉唯¶校人以下之職乃為王馬而天子使人自養之
者也¶牧師所謂牧地皆在草莽水泉之區若今之苑馬
<pb:KR4e0215_WYG_035-2b>
然¶其後天子亦不盡如其制而自以其意使人養馬穆¶
王時造父御八駿孝王命非子主馬汧渭之間皆非¶如
周禮有一定之官也春秋時魯衛弱國而魯僖公¶坰牧
之盛衞文公騋牝三千詩人歌頌之秦起西北¶牧多健
馬其詩曰駟驖孔阜六轡在手又曰騏駵是¶中騧驪是
驂言秦馬之良也諸侯力政國各有馬至¶千萬騎後秦
併六國馬皆入之秦及山東豪俊起章<md:KR4e0215_SBCK_004-2b>¶邯以百萬之師
數進數却竟以敗降秦馬無聞焉漢¶初髙祖與匃奴冒
<pb:KR4e0215_WYG_035-3a>
頓遇當是時髙祖被圍白登匈奴¶騎其西方盡白馬東
方盡青駹馬北方盡烏驪馬南¶方盡騂馬髙祖以故大
困時漢馬益乏故用婁敬之¶計詘意和親孝文孝景循
古節儉廐馬百餘匹孝武¶恃中國富盛兩將軍出塞殺
敵八九萬而漢馬死者¶十餘萬漢亦以馬少無以復往
其後天子為伐胡盛¶養馬馬之来食長安者數萬匹其
後大將軍驃騎將¶軍軍益出漢軍馬死者又十餘萬於
是令民得畜牧¶邉縣官假馬母三歳而歸及息什一其
<pb:KR4e0215_WYG_035-3b>
後車騎馬乏<md:KR4e0215_SBCK_004-3a>¶絶縣官無錢買馬乃著令封君以下至三
百石以上¶吏以差出牝馬天下亭亭有畜牸馬先是天
子發書¶易云神馬當從西北来得烏孫馬好名曰天馬
及得¶大宛汗血馬益壯更名烏孫馬曰西極名大宛馬
曰¶天馬云宛俗嗜酒馬嗜苜蓿漢使取其實来於是天¶
子始種苜蓿蒲萄肥饒地及天馬多外國使来衆則¶離
宫别觀旁盡種蒲萄苜蓿極望其後天子下詔深¶陳既
往之悔修馬復令毋乏武備而已孝昭詔止民¶勿共出
<pb:KR4e0215_WYG_035-4a>
馬罷天下亭馬及馬弩關孝宣省乗輿馬及¶苑馬以備
邊郡三輔傳馬至元成之世數詔減乗輿<md:KR4e0215_SBCK_004-3b>¶馬光武中興
官皆省併太僕獨置一廐後置左駿令¶和帝省減外廐
及涼州諸苑馬其後世承華騄驥廐¶馬亦萬匹矣漢馬
莫盛於孝武之世至以伐胡馬遂¶大耗故為假馬毋歸
息諸一切法此後世民養官馬¶之始也然不久而罷漢
太僕所領若車府路軨騎馬¶駿馬龍馬閑駒騊駼諸監
廐皆内馬也邊郡六牧師¶苑及漢陽流馬苑此皆在外
<pb:KR4e0215_WYG_035-4b>
而諸牧師苑分在河西¶六郡中北地靈州有河竒苑號
非苑歸徳有堵苑白¶馬苑郁郅有牧師苑襄平有牧師
官鴻州有天封苑¶太原有家馬官其後又置越雋長利
髙望始昌三苑<md:KR4e0215_SBCK_004-4a>¶益州有萬歳苑犍為有漢平苑皆太僕
屬也魏晉以¶後迄于隋天下變故多矣兵亟用而馬政
未有聞惟¶獨魏馬自世祖平統萬乃以秦涼以西水草
豐羙用¶為牧地馬大蕃息至有百餘萬匹髙祖置牧河
陽常¶畜戎馬十萬匹每歳自河西徙牧并州稍復南徙
<pb:KR4e0215_WYG_035-5a>
而¶河西之牧愈蕃故天下稱魏馬之盛唐尚乗掌天子¶
之御左右六閑一曰飛黄二曰吉良三曰龍媒四曰¶騊
駼五曰駃騠六曰天苑總十有二閑為二廐一曰¶祥麟
二曰鳯苑每歳河隴羣牧進其良以供御六閑¶馬其後
禁中又増置飛龍廐初得突厥馬二千匹又<md:KR4e0215_SBCK_004-4b>¶得隋馬三
千於赤岸澤徙之隴右監牧之制始此其¶官領以太僕
其屬有牧監副監監有丞有主簿直司¶團官牧尉排馬
牧長羣頭有正有副凡羣置長一人¶十五長置尉一人
<pb:KR4e0215_WYG_035-5b>
歳課功進排馬又有掌閑調馬習¶上初用太僕少卿張
萬歳領羣牧自貞觀至麟徳四¶十年間馬七十萬六千
置八坊岐𡺳涇寧間地廣千¶里一曰保樂二曰甘露三
曰南普閏四曰北普閏五¶曰岐陽六曰太平七曰宜禄
八曰安定八坊之田千¶二百三十頃募民耕之以給芻
秣八坊之馬為四十¶八監而馬多地狹不能容又折八
監列布河西豐曠<md:KR4e0215_SBCK_004-5a>¶之野凡馬五千為上監三千為中監
餘為下監監皆¶有左右因地為之名當是時天下以一
<pb:KR4e0215_WYG_035-6a>
縑易一馬萬¶歳掌馬久恩信行於隴右後以太僕少卿
鮮于匡俗¶檢校隴右監牧儀鳯中以太僕少卿李思文
檢校諸¶牧監使後又有羣牧都使有閑廐使又立四使
南使¶在原州西使在臨洮軍東北二使皆寄理原州其
後¶益置八監於鹽州三監於嵐州有白馬諸坊樓煩𤣥¶
池天池之監自萬歳失職馬政頗廢開元初國馬益¶耗
太常少卿姜晦請市馬六胡州王毛仲領内外閑¶廐馬
稍復蕃息其始二十四萬至十三年乃四十三<md:KR4e0215_SBCK_004-5b>¶萬天子
<pb:KR4e0215_WYG_035-6b>
以突厥欵塞於受降城歳與之互市又市之¶河東朔方
隴右既雜胡馬種馬乃益壯天寳後戰馬¶動以萬計遂
弱西北蕃安禄山以内外閑廐都使兼¶知樓煩監隂選
勝甲馬歸范陽故其兵力傾天下肅¶宗收兵至彭原蒐
平涼監牧猶得馬數萬軍以復振¶及吐蕃陷隴右苑牧
馬皆没焉其後水草腴田旋以¶予貧民及諸賜占幾千
頃徳宗命閑廐使張茂宗收¶故地民失業愁怨穆宗即
位悉復還民太和七年置¶銀川監大氐無復開元天寳
<pb:KR4e0215_WYG_035-7a>
之舊矣他如蔡州龍陂¶襄州臨漢淮南臨海泉州萬安
皆不足數也漢以来<md:KR4e0215_SBCK_004-6a>¶牧官後世不聞唯唐張萬歳王毛
仲此兩人名㝡著¶而馬特盛議者以為唐得人専其職
也初置監牧秦¶渭二州北㑹州南蘭州狄道西蓋跨隴
西金城平涼¶天水四郡之地漢志云武威以西本匈奴
昆邪王休¶屠王地習俗頗殊地廣民稀水草宜畜牧故
涼州之¶畜為天下饒皆唐之牧地之所苞絡也五代戰
争養¶馬之政莫紀宋太祖初置左右飛龍二院以二使
<pb:KR4e0215_WYG_035-7b>
領¶之後改為天廐坊又改為騏驥院以天駟監𨽻焉真¶
宗咸平三年置羣牧使景徳二年改諸州牧龍坊悉¶為
監在外之監十有四置羣牧制置使及羣牧使副<md:KR4e0215_SBCK_004-6b>¶都監
判官廐牧之政皆出於羣牧司自騏驥院而下¶皆聴命
焉諸州有牧監知州通判兼領之先是五代¶監牧多廢
太祖始置養馬二務又興葺舊馬務四遣¶使嵗市邊州
馬閑廐始備太宗得汾晉燕薊馬四萬¶二千餘匹始分
置諸坊國子博士李覺言冀北燕代¶馬之所生敵人之
<pb:KR4e0215_WYG_035-8a>
所恃也制敵以騎兵為急議者以¶為欲國之多馬在乎
啗之以利而市其馬然市馬之¶費歳益而廐牧之數不
加者失其生息之理也且邊¶人畜牧轉徙馳逐水草騰
駒遊牝順其物性所以蕃¶滋其馬至于中國縶之維之
飼以枯槁離析牝牡制<md:KR4e0215_SBCK_004-7a>¶其生性𤣥黄虺隤因而減耗宜
然矣古者因田賦出¶馬馬皆生於中國不聞市之於邊
今所市邊馬直之¶少者匹不下二千往來資給賜予復
在數外是貴市¶於外域而賤棄於中國非理之得也今
<pb:KR4e0215_WYG_035-8b>
宜減市馬之¶半值賜畜駒之將卒増為月給俟其後納
馬則止焉¶是則貨不出國而馬有滋也大率牝馬二萬
而駒收¶其半亦可歳獲萬匹况夫牝又生駒十數年間
馬必¶倍矣昔猗頓窮士也陶朱公教以畜五㹀乃適西
河¶大畜牛羊於猗氏之南十年間其息無算况以天下¶
之馬而生息乎太宗嘉之仁宗慶厯中知諫院余靖<md:KR4e0215_SBCK_004-7b>¶言
詩書以來中國養馬蕃息不獨出於外域也秦之¶先非
子居犬丘好馬及畜養息之周孝王召使主馬¶於汧渭
<pb:KR4e0215_WYG_035-9a>
之間馬大蕃息犬丘今之興平汧渭今之秦¶隴州界也
衛文公居河之&KR0928;以建國而詩人歌之曰¶騋牝三千衛
則今之衛州也詩人又頌魯僖公能遵¶伯禽之業亦云
駉駉牡馬魯今兖州左氏云冀之北¶土馬之所生今鎮
定并代也漢太原有家馬廐一廐¶萬匹又樓煩𤣥池出
名馬即今之并嵐石隰也唐以¶沙苑最為宜馬即今之
同州也開元中置七坊四十¶八監半在秦隴綏銀皆古
來牧馬之地臣竊見今之<md:KR4e0215_SBCK_004-8a>¶同州及太原以來衛邢洺皆
<pb:KR4e0215_WYG_035-9b>
有馬監其餘州軍牧地¶七百餘所乞令羣牧使都監判
官分往監牧舊地相¶度水草豐茂四逺牧放依周官月
令之法務令蕃息¶别立賞罰以明勸沮庻幾數年之後
馬畜蕃盛皇祐¶五年丁度上言天順中牧馬至十餘萬
其後言者以¶為天下無事而事虛費遂廢八監然而秦
渭環階麟¶府州太山保徳岢嵐軍歳市馬二萬二百才
能補京¶畿塞下之闕自用兵四年而所市馬才三萬况
河北¶河東京東京西淮南籍丁壯為兵請下令有能畜
<pb:KR4e0215_WYG_035-10a>
一¶戰馬者免二丁仍不升户等以備緩急如此國馬蕃<md:KR4e0215_SBCK_004-8b>¶矣言不果行至和二年羣牧使歐陽修言今之馬政¶皆
因唐制而今馬多少與唐不同者其利病甚多不¶可槩
舉至於唐世牧地皆與馬性相宜西起隴右金¶城平涼
天水外洎河曲之野内則岐𡺳涿寕東接銀¶夏又東至
於樓煩此唐養馬之地也以今考之或陷¶没蕃界或已
為民田皆不可復得惟聞今河東路嵐¶石之間山荒甚
多及汾河之側草地亦廣其間草軟¶水甘最宜牧養此
<pb:KR4e0215_WYG_035-10b>
乃唐樓煩監地也可以興置一監¶臣以謂推迹而求之
則樓煩元池天池三監之地尚¶冀可得又臣往年奉使
河東嘗行威勝以東及遼州<md:KR4e0215_SBCK_004-9a>¶平定軍見其不耕之地甚
多而河東一路山川深峽¶水草甚佳其地髙寒必宜馬
性及京西路唐汝之間¶乆荒之地其數甚廣請下河東
京西轉運司遣官訪¶草地有可以興置監牧則河北諸
監有地不宜馬可¶行廢罷嘉祐中韓琦請括諸監牧地
留牧外聴下户¶耕佃遣都官員外郎髙訪等括河北得
<pb:KR4e0215_WYG_035-11a>
閒田三千三¶百五十頃募佃歳約得穀十一萬七千八
百石絹三¶千二百五十疋草十六萬一千二百束羣牧
司言諸¶監牧地間有水旱每監牧放外嵗刈白草數萬
束以¶備冬飼今悉賦民異時監馬増多及有水旱無以
轉<md:KR4e0215_SBCK_004-9b>¶徙牧放詔遣左右廂提㸃官相度除先被侵冒已根¶
括出地權給租佃餘委羣牧司審度存留有閒土卽¶募
耕佃五年羣牧司言凡牧一馬往來踐食占地五¶十畝
諸監旣無餘地難以募耕請存留如故廣平廢¶監先賦
<pb:KR4e0215_WYG_035-11b>
民者亦乞取還乃詔河北京東牧監帳管草¶地自今毋
得縱人請射犯者論以違制初眞宗用羣¶牧使趙安仁
言改牧龍坊為監仍鑄印給之於是河¶南為洛陽監天
雄軍大名為大名監洺州為廣平監¶衞州為淇水監鄭
州為原武監同州爲沙苑監相州¶為安陽監澶州曰鎮
寧滑州舊龍馬監曰靈昌通國<md:KR4e0215_SBCK_004-10a>¶初内有騏驥兩院天駟
四監天廐二坊及上下監外¶則河南北為監者十四皆
掌於羣牧司乾興天聖間¶天下兵久不用於是河南諸
<pb:KR4e0215_WYG_035-12a>
監皆廢其後議者謂河¶南六監廢京師須馬取之河北
道遠非便乃詔復洛¶陽單鎮以牧河北孳生馬其後復
廣平監以趙州牧¶馬𨽻之又以原武為單鎮移于長葛
葢自宋興以來¶至于仁宗天下號稱治平而法度常至
于不能振舉¶而馬政亦多廢神宗以王安石為相銳然
有志于天¶下之治遂多所更張熈寧以來乃有保馬戸
馬其後¶又變而為給地牧馬初神宗患馬政之不善詔
曰方<md:KR4e0215_SBCK_004-10b>¶今馬政不修吏無著効豈任不久而才不盡歟是
<pb:KR4e0215_WYG_035-12b>
何¶監牧之多吏之衆而乏才之甚也昔唐用張萬歲三¶
世典羣牧恩信行乎下故馬政修舉後世稱為能今¶上
自提總官屬下至坊監使臣旣非銓擇而遷徙迅¶速謂
之假道欲使官宿其業而盡其能不可得也今¶當簡其
勞能進之以序自坊監而上至于羣牧都監¶皆課其功
而第進之以為任事者勸焉於是樞密副¶使邵元請以
牧馬餘田修稼政以&KR1269;牧養之利而羣¶牧司言馬監草
地四萬八千餘頃今以五萬馬為率¶一馬占地五十畝
<pb:KR4e0215_WYG_035-13a>
大名廣平四監餘田無幾宜且仍<md:KR4e0215_SBCK_004-11a>¶舊而原武單鎭洛陽
沙苑淇水安陽東平等監餘良¶田萬七千頃可賦民以
收芻粟從之已而樞密院又¶言舊制以左右騏驥院總
司國馬景德中始増置羣¶牧使副都監判官以領廐牧
之政使領雖重未嘗躬¶自巡察不能周知牧畜利病以
故馬不蕃息今宜分¶置官局專任責成乃詔河南北分
置監牧以劉航崔¶台符為之又置都監各一員其在河
陽者為孳生監¶凡外諸監並分屬兩使各條上所當行
<pb:KR4e0215_WYG_035-13b>
者諸官吏若¶牧田縣令佐並委監牧使舉劾專𨽻樞密
院不領於¶羣牧制置時上方留意牧監地然諸監牧田
皆寛衍<md:KR4e0215_SBCK_004-11b>¶為人所冒占故議者爭請收其餘資以佐芻粟
自是¶請以牧地賦民者紛然而諸監尋廢廼選其善馬
而¶以其餘馬皆斥賣收其地租以給市易本錢是時諸¶
監旣廢仰給市馬而義勇保甲馬復從官給朝廷以¶乏
馬為憂先是河北察訪使者曾孝寛言慶厯中嘗¶詔河
北民戸以物力養馬備非時官買乞恭考申行¶之於是
<pb:KR4e0215_WYG_035-14a>
始行戸馬法元豐三年春以王拱辰之請詔¶開封府界
京東西河北陜西河東路州縣戸各計資¶産市馬坊郭
家産及三千緍鄉村五千緍若坊郭鄉¶村通及三千緍
以上者各養一馬增倍者馬亦如之<md:KR4e0215_SBCK_004-12a>¶至三匹止馬以四
尺三寸以上齒限八歲以下及十¶五歲則更市如初籍
於提舉司於是諸路皆行戸馬¶法矣先是熈寧中嘗令
德順軍蕃部養馬帝問其利¶害王安石謂今坊監以五
百緍得一馬若委之熈河¶蕃部當不至重費蕃部地宜
<pb:KR4e0215_WYG_035-14b>
馬且以畜牧為生誠為¶便利已而得駒痺劣亡失者責
債蕃部苦之其法尋¶廢至是環慶路經畧司復言已檄
諸蕃部養馬詔閲¶實及格者一匹支五縑鄜延秦鳳涇
原路凖此養馬¶之令復行於蕃部矣五年詔開封府界
諸縣保甲願¶養馬者聼仍以陜西所市馬選給之而戸
馬更為保<md:KR4e0215_SBCK_004-12b>¶馬六年曾布等承詔上其條約凡五路義勇
保甲願¶養馬者戸一疋物力髙願養二疋者聽皆以監
牧見¶馬給之或官予其直令自市母或强予府界無過
<pb:KR4e0215_WYG_035-15a>
三¶千匹五路無𬨨五千匹襲逐盜賊之外乗越三百里¶
者皆有禁在府界者免輸粮草二百五十束加給以¶錢
布在五路者歲免折變緣納錢三等以上十戸為¶一保
四等以下十戸為一社以待病斃補償者保戸¶馬斃馬
戸獨償之社戸馬斃社戸半償之歲一閲其¶肥瘠禁苛
留者凡十有四條先從府界頒馬五路委¶監司經畧司
州縣更度之於是保甲養馬行於諸路<md:KR4e0215_SBCK_004-13a>¶矣先是文彥博
吳充言三代有丘乗出馬有國馬國¶馬宜不可闕且今
<pb:KR4e0215_WYG_035-15b>
法欲令馬死補償恐非民願而王¶安石以為令下之初
京畿百姓多自以為便願投牒¶者已千五百戸決非有所
驅迫力請行之時河東騎¶軍有馬萬一千餘匹歲番戍
邊率十年而一周議者¶以為費廩食而多亡失乃行五
路義勇保甲養馬法¶繼而兵部言河東正軍馬九千五
百匹請權罷官給¶以義勇保甲馬五千補其闕合萬匹
為額俟正軍不¶及五千始行給配事下中書樞密院以
為車騎國之¶大計不當專以一時省費輕議廢置且官
<pb:KR4e0215_WYG_035-16a>
養一馬歲<md:KR4e0215_SBCK_004-13b>¶為錢二十七千民養一馬纔免折變緣納錢
六千五¶百計折米而輸其直為錢十四千四百餘皆出
於民¶決非所願若芻秣失節或不善調習緩急無以應
用¶况減馬軍五千匹卽異時當減軍正數九千九百人¶
又減分數馬三千九百四十匹邊防事宜何所取備¶若
存官軍馬如故漸令民間從便牧養不必以五千¶匹為
限於理為可而中書謂官養一馬以中書率之¶為錢二
十三千募民養牧可省雜費八萬餘緍且使¶入中芻粟
<pb:KR4e0215_WYG_035-16b>
之家無以邀厚利計前二年官馬死倍於¶保甲馬而保
甲有馬可以習戰禦盜公私兩利上從<md:KR4e0215_SBCK_004-14a>¶樞密院議河東
騎軍得不減耗而民馬不至甚病六¶年提舉河東路保
甲王崇極言請令本路保甲十分¶取二以教騎戰毎官
給二十五千令市一馬限以五¶年當得馬六千九百十
有八匹為緍錢十七萬二千¶九百有五十詔以京東鹽
息錢給之令崇極月上所¶買數於是保甲皆兼市馬矣
七年京東提刑霍翔請¶募民養馬蠲其賦役乃詔京東
<pb:KR4e0215_WYG_035-17a>
西路保甲免教閲毎¶一都保養馬五十匹匹給十千限
以京東十年京西¶十五年而數足置提舉保馬官京西
呂公雅京東霍¶翔並領其事而罷鄉村先以物力養馬
之令尚養戸<md:KR4e0215_SBCK_004-14b>¶馬者免保馬凡養馬免大小保長稅租支
移毎歲春¶夫催稅甲頭盜賊備賞保丁巡宿凡七事先
是西方¶用兵頗調戸馬以給戰騎借者給還死則償直
是年¶遂詔河東鄜延環慶路各發戸馬二千以給正兵
河¶東就給本路鄜延益以永興軍等路及京西坊郭馬
<pb:KR4e0215_WYG_035-17b>
環慶益以秦鳳等路及開封府界馬戸馬旣配兵後¶遂
不復補於是京東西戸馬更為保馬矣公雅又令¶毎都
歲市二十匹初限十五年乃促為二年半京西¶地不産
馬民又貧乏甚苦之八年京東西旣更為保¶馬諸路養
馬指揮亦罷其後給地牧馬則亦本於戸<md:KR4e0215_SBCK_004-15a>¶馬之意云九
年提舉開封府界蔡確言比賦保甲以¶國馬免所輸草
賜之錢布民以畜馬省於輸藁雖不¶給錢布而願為官
養馬者甚衆請增馬數歲止免輸¶藁一百五十束詔毋
<pb:KR4e0215_WYG_035-18a>
過五千匹於是京畿罷給錢布¶而增馬數矣哲宗嗣位
言新法之不便者以保馬為¶急乃詔曰京東西保馬期
限極寛有司不務循守遂¶致煩擾先帝已嘗手詔詰責
今猶未能遵守其兩路¶市馬年限並加元詔尋又詔以
兩路保馬分配諸軍¶餘數付太僕寺不堪支配者斥還
民戸而責官直翔¶公雅皆以罪去而保馬遂罷旣罷保
馬於是議興廢<md:KR4e0215_SBCK_004-15b>¶監以復舊制詔庫部郎中郭茂恂視陜
西河東所當¶置監尋又下河北陜西轉運提㸃刑獄
<pb:KR4e0215_WYG_035-18b>
司按行河渭¶并晉之間牧田以聞時已罷保甲教騎兵
而還戸馬¶於民於是右司諫王巖叟言兵之所恃在馬
而能蕃¶息之者牧監也昔廢監之初識者皆知十年之
後天¶下當乏馬已而不待十年其弊已見此甚非國之
利¶也乞收還戸馬三萬復置監如故監牧事委之轉運¶
官而不專置使今鄆州之東平北京之大名元城衞¶州
之淇水相州之安陽洺州之廣平監以及瀛定之¶間棚
基草地疆畫具存使臣牧卒大半猶在稍加招<md:KR4e0215_SBCK_004-16a>¶集則
<pb:KR4e0215_WYG_035-19a>
指顧之間措置可定而人免納錢之害國收牧¶馬之利
豈非計之得哉又况廢監以來牧地之賦民¶者為害多
端若復置監牧而收地入官則百姓戴恩¶如釋重負矣
自是洛陽單鎭原武淇水東平安陽等¶監皆復初熈寧
中併天駟四監爲二而左右天廐坊¶亦罷至是復左右
天廐坊紹聖初用事者更以其意¶爲廢置而時議復變
太僕寺言府界牧田占佃之外¶尚存三千餘頃議復畿
内孳生十監後二年而給地¶牧馬之政行矣先是知任
<pb:KR4e0215_WYG_035-19b>
縣韓筠等建議凡授民牧¶田一頃爲官牧一馬而蠲其
租縣籍其髙下老壯毛<md:KR4e0215_SBCK_004-16b>¶色歲一閱亡失者責償已佃牧
田者依上養馬知邢¶州張赴上其説且謂授田一頃為
官牧一馬較陜西¶沿邊弓箭手旣養馬又戍邊者為優
樞密院是其請¶且言熈寧中罷諸監以賦民歲收緍錢
至百餘萬元¶祐初未嘗講明利害惟務罷元豐熈寧之
政奪已佃¶之田而復舊監桑棗井廬多所毁伐監牧官
吏為費¶不貲牧卒擾民棚井抑配為害非一左右廂今
<pb:KR4e0215_WYG_035-20a>
歲籍¶馬萬三千有竒堪配軍者無幾惟沙苑六千匹愈
於¶他監今赴等所陳受田養馬旣蠲其租不責以孳息¶
而不願者無所抑勒又限以尺寸則緩急皆可用之<md:KR4e0215_SBCK_004-17a>¶馬
矣殿中侍御史陳次升言給地牧馬其初始於邢¶州守
令之請未嘗下監司詳度諸路各有利害旣不¶可知民
居與田相逺者難就耕牧一頃之地所直不¶多而亡失
責償為錢四五十千必非人情所願言竟¶不行四年遂
廢淇水單鎭安陽洛陽原武監罷提㸃¶所及左右廂惟
<pb:KR4e0215_WYG_035-20b>
存東平沙苑二監同知樞密院曾布¶自叙其事曰元祐
中復置監牧兩廂所養馬止萬三¶千匹而不堪者𬨨半
今旣以租錢置蕃落十指揮於¶陜西養馬三千五百又
人戸願養者亦数千而所存¶兩監各可牧萬馬馬数多
於舊監而所省官吏之費<md:KR4e0215_SBCK_004-17b>¶非一近世良法未之能及時
三省皆稱善其後沙苑¶復𨽻陜西買馬監牧司而東平
監仍廢大觀元年尚¶書省言元祐置監馬不蕃息而費
用不貲今沙苑最¶號多馬然占牧田九千餘頃芻粟官
<pb:KR4e0215_WYG_035-21a>
曹歲費緍錢四¶十餘萬而牧馬止及六千自元符元年
至二年亡失¶者三千九百且素不調習不中於用以九
千頃之田¶四十萬緍之費養馬而不適於用又亡失如
此利害¶灼然可見今以九千頃之田計其磽瘠三分去
一猶¶得良田六千頃以直計之頃為錢五百餘緍以一
頃¶募一馬則人得地利馬得所養可以紹述先帝隠兵<md:KR4e0215_SBCK_004-18a>¶於農之意請下永興軍路提㸃刑獄司及同州詳度¶以
聞俟見實利則六路新邊閒田當以次推行時熈¶河路
<pb:KR4e0215_WYG_035-21b>
蘭湟牧馬司又請兼募願養牝馬者每收三駒¶以其二
歸官一充賞詔行之四年復罷京東西路給¶地牧馬復
東平監政和二年詔諸路復行給地牧馬¶復罷東平監
宣和二年詔罷政和二年以來給地牧¶馬條令收見馬
以給軍應牧田及置監處並如舊制¶又復東平監給地
牧馬始於紹聖至政和時蔡京秉¶政行之益力京罷而
復廢六年又詔立賞格應牧馬¶通一路及三千匹州通
縣及一千縣及三百其提㸃<md:KR4e0215_SBCK_004-18b>¶刑獄守令各遷一官倍者
<pb:KR4e0215_WYG_035-22a>
更減磨勘年於是諸路應¶募牧馬者為戸八萬七千六
百有竒為馬二萬三千¶五百旣推賞如上詔而兵部長
貳亦以兼總八路馬¶政遷官然北方有事而馬政亦急
矣靖康元年左丞¶李綱言祖宗以來擇陜西河東河北
美水草髙涼之¶地置監凡三十六所比年廢罷殆盡民
間雜養以充¶役官吏便文以塞責而馬無復善者今諸
軍闕馬者¶太半宜復舊制權時之宜括天下馬量給其
直不旬¶日間則数萬之馬猶可具也然時已不能盡行
<pb:KR4e0215_WYG_035-22b>
其説¶矣前史言牧政者唯宋為詳其出牧上槽芻秣棚
井<md:KR4e0215_SBCK_004-19a>¶息耗多與今同以世近也語在兵志故不論獨戸馬¶
保馬餘地牧馬猶為後世害故備著焉欲令議馬政¶者
知其所以利害之實也葢自熈豐變法以至崇宣¶小人
在位亟復亟變迄無善政而宋隨以亡渡江以¶後頗置
監牧而江南多水田其後三衙遇暑月放牧¶於蘇秀大
為民患郢鄂之間亦置監牧然皆不可用¶而戰馬悉仰
川秦廣三邊焉宋初收市馬西人驅馬¶至邊總数十百
<pb:KR4e0215_WYG_035-23a>
為一劵一馬預給錢千官給芻粟續¶食至京師有司售
之分𨽻諸監曰劵馬邊州置塲市¶蕃漢馬團綱遣殿侍
部送赴闕或就配軍曰省馬陜<md:KR4e0215_SBCK_004-19b>¶西廣銳勁勇等軍相與
為社每市馬官給直外社衆¶復裒金益之曰馬社軍興
籍民馬而市之以給軍曰¶括買宋初市馬唯河東陜西
川峽三路招馬唯吐蕃¶囘紇党項藏牙族白馬鼻家保
家名市族諸蕃至雍¶熈端拱間河東則麟府豐嵐州岢
嵐火山軍唐龍鎭¶濁輪砦陜西則秦渭涇原儀延環慶
<pb:KR4e0215_WYG_035-23b>
階州鎭戎保安¶軍制勝闗浩亹府河西則靈綏銀夏州
川峽則益文¶黎雅成茂䕫州永康軍京東則登州自趙
徳明據有¶河南其收市唯麟府涇原儀渭秦階環州岢
嵐火山¶保安保徳軍其後置塲則又止環慶延渭原秦
階文<md:KR4e0215_SBCK_004-20a>¶州鎭戎軍而已大氐宋初市馬歲僅得五千餘匹
天¶聖中蕃部省馬至三萬四千九百餘匹嘉祐以前原¶
渭徳順凡三歲市馬至萬七千一百匹秦州劵馬歲¶置
萬五千匹元豐四年詔專以雅州名山茶為易馬¶用自
<pb:KR4e0215_WYG_035-24a>
是蕃馬至者稍衆崇寧四年詔曰神宗皇帝厲¶精庶政
經營熈河路茶馬司以致國馬法制大備其¶後監司欲
侵奪其利以助糴買故茶利不專而馬不¶敷額近雖更
立條約令茶馬司總運茶博馬之職猶¶慮有司苟於目
前近利不顧悠久深害三省其謹守¶已行毋輒變亂元
豐成法自是提舉茶事兼買馬其<md:KR4e0215_SBCK_004-20b>¶職任始一凡宋之市
馬分而為二其一曰戰馬生於¶西陲良健可備行陣宕
昌峯貼峽文州所産是也其¶二曰覊縻馬産西南諸蠻
<pb:KR4e0215_WYG_035-24b>
短小不及格黎叙等五州¶所産是也紹興三年卽邕州
置司提舉市於羅殿自¶杞大理諸蠻然自杞諸蕃本自
無馬葢又市之南詔¶南詔今大理國也大理地連西戎
故多馬雖互市於¶廣南其實猶西馬也宋自熈寧未變
法以前其苑馬¶之政亦未稱善葢世之害馬者有三曰
選吏曰繁法¶曰易地吏非馬之所宜其害馬一也法非
馬之所宜¶其害馬二也地非馬之所宜其害馬三也大
費佐舜<md:KR4e0215_SBCK_004-21a>¶調馴鳥獸鳥獸多馴服其後周孝王封犬丘非
<pb:KR4e0215_WYG_035-25a>
子曰¶栢翳其後世亦為朕息馬也古有豢龍氏周官服
不¶氏掌養猛獸而教擾之掌畜掌養鳥而阜蕃教擾之¶
馬非異獸必有能馴之者非世官不可也羌童氐人¶項
髻徒跣隨水草畜牧馬與人意相喻非有書生文¶學法
度理也法数變馬與人皆不自適何以能遂其¶生况置
之磽陿無所&KR0795;畜或禾稼稻秔之田溝塍封¶限遊騰莫
逞非所以適其走壙之性也昔元魏起代¶北故馬為特
盛雖唐馬未必能及也故曰馬陸居則¶食草飲水喜則
<pb:KR4e0215_WYG_035-25b>
交頸相靡怒則分背相踶此馬之真<md:KR4e0215_SBCK_004-21b>¶性也元起于北遂
以弓馬之利混一天下沙漠萬里¶牧養蕃息太僕之馬
殆不可以数計其牧人曰哈赤¶哈刺赤有千戸百戸父
子相承任事自夏及冬隨地¶之宜行逐水草醖都之馬
在朝為卿大夫者親秣飼¶之車駕行幸上都太僕卿以
下皆從先驅馬出建徳¶門外取其肥可挏乳者以行車
駕還京師太僕卿先¶期遣使徴馬五十醖都來京師醖
都者承乳車之名¶也皇朝洪武六年置太僕寺於滁州
<pb:KR4e0215_WYG_035-26a>
七年設羣牧¶監十三年增置滁陽儀眞香泉六合天長
五牧監滁¶陽羣二十有二儀眞六合羣各七香泉羣八
天長羣<md:KR4e0215_SBCK_004-22a>¶四二十三年定為十四牧監九十八羣二十八
年廢¶牧監始令民間孳牧三十年置北平及遼東山西
陜¶西甘肅等處行太僕寺是年太祖以寧遼諸王各¶據
沿邊草塲收放乃圗西北沿邊自東勝以西至寧¶夏河
西察罕腦兒東勝以東至大同宣府又東南至¶大寧又
東至遼東又東至鴨綠江又北不啻数千里¶而南至各
<pb:KR4e0215_WYG_035-26b>
衞分守地又自雁門闗外西抵黄河渡河¶至察罕腦兒
又東至紫荆闗又東至居庸闗及古北¶口北又東至山
海闗外凡軍民屯種田地不得牧放¶孳畜其荒閑平地
及山塲腹内諸王駙馬及極邊軍<md:KR4e0215_SBCK_004-22b>¶民聽其牧放樵採近
邊所封之王不得占為已塲而¶妨軍民腹内諸王駙馬
聽其東西徃來自在營駐因¶而練習防邊敵有占為已
草塲山塲者諭之上又¶以朶甘烏思藏長河西一帶西
蕃自昔以馬入中國¶易茶邇因私茶出境馬之入互市
<pb:KR4e0215_WYG_035-27a>
者少於是彼馬日¶貴中國之茶日賤命秦蜀二王發都
司官軍於松潘¶碉門黎雅河州臨洮及入西蕃闗口廵
禁私茶之出¶境者入遣駙馬都尉謝達徃諭蜀王曰秦
蜀之茶自¶碉門黎雅抵朶甘烏思藏五千餘里皆用之
彼地之¶人不可一日無茶邇因邊吏譏察不嚴以致私
販出<md:KR4e0215_SBCK_004-23a>¶境為蕃人所賤夫物有至薄而用之則重者茶是
也¶始于唐而盛于宋至宋而其利博矣前代非以此專¶
利葢制外域之道當賤其所有而貴其所無耳國家¶𣙜
<pb:KR4e0215_WYG_035-27b>
茶本資易馬以備國用今惟易財物使蕃夷坐收¶其利
而馬入中國者少豈所以制外域哉又命曹國¶公李景
隆賫金牌勘合直抵諸蕃令其酋領受牌為¶符以絶姦
欺勅兵部諭川陜守邊衞所廵禁私茶出¶境仍遣僧官
著藏卜等徃西番申諭之時晉王成¶祖統軍行邊出開
平数百里上聞之遣人以勅徃¶諭之云自遼東至於甘
肅東西六千餘里可戰之馬<md:KR4e0215_SBCK_004-23b>¶僅得十萬京師河南山東
三處馬雖有之若遇赴戰猝難收集苟事勢警急北平
<pb:KR4e0215_WYG_035-28a>
口外馬悉數不過二萬若遇十萬之騎雖古名將亦難
于野戰我馬數如是縱有步軍但可夾馬以助聲勢若
欲追北擒宼則不能矣止可去城三二十里徃來屯駐
遠斥堠謹烽燧設信砲猝有緊急一時可知邊人上馬
動計萬兵勢全備若欲折衝鏖戰其孰可當方今馬少
全仰步軍必常附城倘有不測則可固守保全以待援
至吾用兵一世而指揮諸將未嘗敗北致傷軍士正欲
養銳以觀敵變夫何諸將日請深入沙漠不免疲於和
<pb:KR4e0215_WYG_035-28b>
林此葢輕信無謀以致傷生數萬今爾等又入廣塞提
兵遠行設若遇敵豈免凶禍自古及今北敵為中國患
久矣歴代守邊之要未嘗不以先謀為急故朕于北鄙
之慮尤加愼密爾能聽朕之訓明于事勢雖不能勝彼
亦不能為我邊患矣太祖旣驅元主還幕北已無復窮
追之意而殘元遺孽不能無犯境諸王徃徃輕出塞上
在兵間久深患馬少遂戒諭云云故尤留意西蕃茶馬
定金牌之制令重臣招諭葢敵之勝兵在馬中國非多
<pb:KR4e0215_WYG_035-29a>
馬亦不能摶敵唯自守則步卒可用且驅之出境而已
實帝王禦敵上策也永樂元年改北平行太僕寺為北
京行太僕寺四年應¶天太平鎭江揚州廬州鳳陽州縣
各增設判官主簿¶一員專理馬政設陜西甘肅二苑馬
寺又設北京遼¶東二苑馬寺五年增設北京苑馬寺監
六年増設甘¶肅苑馬寺監¶
贊曰易稱乾為馬其於繇辭言馬不一馬之用大矣¶余
從太史問皇朝馬事自洪武以來畧知其本始¶作馬政
<pb:KR4e0215_WYG_035-29b>
志¶
　　馬政職官¶
周禮太僕下大夫二人漢百官表太僕秦官掌輿馬<md:KR4e0215_SBCK_004-24a>¶其
屬有六廐及龍馬閑駒槖泉騊駼承華諸監邊郡¶六牧
師苑皆屬之後漢志太僕掌車馬天子出奉駕¶上鹵簿
用大駕則執馭其屬有考工車府未央廐而¶漢故時六
廐省為一廐後置左駿令别主乗輿御馬¶故牧師苑分
在河西六郡者皆省唯漢陽有流馬苑¶以羽林郎監領
<pb:KR4e0215_WYG_035-30a>
永初初越巂置長利髙望始昌三苑¶益州置萬歲苑犍
為置漢平苑晉太僕或置或省宋¶齊惟郊祀權置太僕
執轡事已即罷梁置太僕卿與¶太府少府為夏卿太僕
漢為中二千石梁列為十二¶卿至後魏第二品最髙品
矣後與九卿並第三品大<md:KR4e0215_SBCK_004-24b>¶氐以後品皆第三時南北二朝
南朝有廢置北朝無¶廢置隋焬帝省太僕驊騮署入殿
殿内省尚乗局漢以¶來太僕置官本末今述其畧其詳
具諸史唐六典載¶太僕卿之職掌邦國廐牧車輿之政
<pb:KR4e0215_WYG_035-30b>
令總乘黄典廐¶典牧車府四署及諸監牧之官屬少卿
為之貳凡國¶有大禮大駕行幸則供其五輅屬車之屬
凡監牧所¶通羊馬籍帳則受而㑹之以上於尚書駕部
以議其¶官吏之考課凡四仲之月祭馬祖馬步先牧馬
社六¶典定於開元中其書訪周官敘太僕之職為詳别
有¶尚乗局亦具六典及百官志宋初有飛龍廐天廐坊<md:KR4e0215_SBCK_004-26a>¶騏驥院後置羣牧司廐牧之政皆出於羣牧而太僕¶但
掌天子五輅屬車后妃王公車輅元豐改官制羣¶牧之
<pb:KR4e0215_WYG_035-31a>
職並歸太僕元祐初令内外馬軍專𨽻太僕直¶達樞密
院不由尚書省崇寧初詔太僕寺不治外事¶如舊制渡
江後省寺入兵部其詳具宋史元太僕寺¶掌阿塔思馬
又有尚牧監尚乗寺具元史余觀漢表¶志及唐六典太
僕不徒奉乗輿自天子之六閑外至¶諸苑皆𨽻之武帝
别置奉車駙馬都尉始分乗輿之¶事唐因隋尚乗局内
廐别設官本朝太僕寺統羣牧¶監後廢監令民養馬而
太僕專領之内廐自有御馬<md:KR4e0215_SBCK_004-26b>¶監惟或乏馬於太僕取之
<pb:KR4e0215_WYG_035-31b>
而鹵簿儀仗陳設大駕駕¶部與環衞司也皆不復闗於
太僕南京太僕寺故留¶京若行太僕寺苑馬寺亦並建
無所統一遼東山西¶陜西有行太僕遼東陜西又有苑
馬甘肅有行太僕¶而舊亦有苑馬苑馬之設遼東則有
永寧監清河苑¶深河苑陜西長樂監則有開盛安定廣
寧苑靈武監¶清平萬安苑皆前代善水草之地邊於北
狄苑馬之¶設最盛唯不領於太僕與古異今具洪武以
來官制¶職分於後
<pb:KR4e0215_WYG_035-32a>
　　馬政祀祠<md:KR4e0215_SBCK_004-27a>¶周禮春祭馬祖夏祭先牧秋祭馬社冬祭馬步馬祖¶天
駟也房為龍馬又周禮夏禁原蠶天文辰為馬精¶龍與
馬同氣古之聖人非通天地萬物之理其孰能¶與於此
是以制祭祀而國家受福百物皆昌也祭以¶剛日用少
牢皆於大澤具隋志及唐開元儀祝皆曰¶天子遣某官
某昭告云余觀秦趙史記自益為朕虞¶佐舜調馴鳥獸
其後費昌仲衍世為御有功列為諸¶侯而造父幸於周
<pb:KR4e0215_WYG_035-32b>
穆王得驥温驪驊騮騄耳之駟獻¶之穆王穆王使造父
御西巡見西王母樂之忘歸而¶徐偃王反造父御穆王
日馳千里以歸造父由此封<md:KR4e0215_SBCK_004-27b>¶於趙城其後奄父為宣王
御而非子以善養馬孝王¶封之犬丘豈以栢翳為虞而
子孫世世善御能息馬¶哉上古聖賢皆神靈通於萬物
不可以後世測度也¶穆王造父之事奇矣夫社祀以勾
龍稷祀以棄若造¶父非子豈今所謂先牧耶太僕秦官
主奉車又掌馬¶事意秦制葢有所本抑周禮軼而不備
<pb:KR4e0215_WYG_035-33a>
不然何前世¶御者皆能善馬也太僕職兼奉車與馬其
出於古非¶秦官明矣洪武六年太祖幸滁學士宋濂從
太僕¶寺卿唐元亨請置廟祠於滁永樂間北京太僕寺在¶
通州故建祠如滁其神曰先牧曰馬祖曰馬社曰馬<md:KR4e0215_SBCK_004-28a>¶步
曰司馬凡五神位毎歲春秋天子遣太僕少卿¶主其祭
而天下凡養馬處處皆有祠遂為通祠𢎞治¶二年學士
王鏊為建廟記其文曰國家大祀郊祭外¶則社稷社祭
土稷祭榖皆民所恃以生國之大事在¶戎戎政之大在
<pb:KR4e0215_WYG_035-33b>
馬馬之生養蕃息在人而亦有人力¶所不及則馬神祀
固宜居社稷之次天文房為天駟¶辰為馬詩云旣伯旣
禱周禮春祭馬祖夏先牧秋馬¶社冬馬步皇明建都古
冀馬之所生而通州為地髙¶寒平遠泉甘草豐彌望千
里世傳太宗靖難與南¶軍戰於此若有相焉者因詔作
馬神廟於其地在今<md:KR4e0215_SBCK_004-28b>¶通州之北地曰壩上鄉曰安德旁
為御馬苑凡二十¶所春秋二仲則太僕少卿往主祀事
其辭曰皇帝¶命某官某致祭往必陛辭返必廷復其嚴
<pb:KR4e0215_WYG_035-34a>
如是歴歲¶滋久梁桷坼陊藩級䠞圮沮洳穢翳人畜不
禁行禮¶至結茅以䕃已乃撤去風露横侵星月仰見心
虔跡¶䙝相顧惋歎而皆重於改作𢎞治八年太僕卿臣
禮¶始具以聞且乞立石題名以示永久詔可以屬役於¶通
州等二十五州縣財因歲登力因農隙始九年之¶三月
十年二月告成湧殿穹堂長廊邃廡齋廬庖湢¶完舊增
新周垣外繚重門中閌啓閉以時過者祗肅<md:KR4e0215_SBCK_004-29a>¶是役也始
前太僕卿臣禮臣鉞成之者今太僕卿臣¶琮而少卿臣
<pb:KR4e0215_WYG_035-34b>
質臣珩臣纓實相之寺丞臣珪縣丞臣¶鐸實敦其事御
馬監太監臣春等實佽其費於是翰¶林侍讀學士臣鏊
再拜稽首書其事於碑古者王畿¶千里出車萬乗國初
賦地於民而牧之國與民葢兩¶利焉及今百有餘年其
地固猶在乎然則取之於民¶則為擾牧之於民則又擾
是何哉方今聖人在位¶百度具舉而尤垂意馬政琮等
旣協力以崇神祠則¶在人者其將次第而脩復乎銘曰
兟兟國馬于甸之¶野渙焉如雲駢焉如雨有廟言言在
<pb:KR4e0215_WYG_035-35a>
潞之陽始誰作<md:KR4e0215_SBCK_004-29b>¶之自我文皇敢有不虔天駟煌煌瞻彼
雲漢造父¶王良有崇有圮其自人始神斯降祥人維致
喜昔在¶衞文亦有魯僖心維塞淵思亦無期功以才興
亦以¶惰毁琢石鑱詞爰告無止世宗虔事上𤣥嘉靖中¶
四時遣祭皆以卿行今上自如常祀馬神祠在通¶州北
四十里安德鄉鄭村壩今太僕寺中亦有馬神¶祠寺官
到任及朔望如土地祠致拜而已無祭禮祭¶則於通州
壩上壩上諸房養馬御馬監掌之以挏乳¶天子之玉食
<pb:KR4e0215_WYG_035-35b>
資焉¶
余旣述祠祀如前後問知皇朝故事者謂洪武二<md:KR4e0215_SBCK_004-30a>¶年築
壇於後湖先是詔禮官考定其儀曰周官以四¶時分祭
馬祖先牧馬社馬步先牧始養馬者其人未¶聞馬社始
乗馬者世本曰相士作乗馬馬步神之災¶害馬者也隋
因周制祭以四仲月唐宋不改今定春¶秋二仲月甲戌
庚日於是遣官行禮為壇四壇用羊¶一豕一幣一其色
白籩豆各四簠簋登象尊壺尊各¶一樂用時樂獻官齋
<pb:KR4e0215_WYG_035-36a>
戒公服行三獻禮祝曰維神始¶於天地之物而馬生於
世牧養蕃息馭而乗之閑廐¶得所歴代興邦戡定禍亂
咸賴戎馬民人是安朕自¶起義以來多資於馬摧堅破
敵大有功焉稽古按儀<md:KR4e0215_SBCK_004-30b>¶載崇明享爰伸報本以昭神功
永樂十三年行太僕¶卿楊砥請立馬神祠於蓮花池上
命翰林院考古¶今儀式翰林院言古者春祭馬祖夏祭
先牧秋祭馬¶社冬祭馬步之神國朝南京止祭司馬之
神於是設¶馬祖及司馬五神位毎位用羊豕帛各一儀
<pb:KR4e0215_WYG_035-36b>
制准南¶京洪武本祭四神而永樂儒臣乃謂南京止祭
司馬¶之神不應失攷如是疑後湖葢始議至滁陽而復
改¶尚未有攷也天順五年天子復於壩上馬房命别¶自
建祠而以元旦冬至及聖節遣内侍主其祭光祿¶寺具
品物不領於祠官<md:KR4e0215_SBCK_004-31a>¶　　馬政蠲貸¶
昔先王之制法一禀於律其意葢使人毫釐不可犯¶而
法之所不能行亦時有縱舍故君子以赦過宥罪¶如天
<pb:KR4e0215_WYG_035-37a>
地之解使法一定而不易則人將無所措手足¶其勢必
至於法不勝法不勝而法窮故聖人通之以¶赦至於取
民亦然今日使民有常供之賦而必其一¶無所逋亦無
有也亦姑以為之法而其終求於天下¶常有不盡之意
使人無已往之顧則累輕而可勉為¶後圗此王者之道
也國家責財賦於東南先皇帝¶在位十年間時有赦百
姓安生樂業而積逋亦少自<md:KR4e0215_SBCK_004-31b>¶後迄三十餘年不赦而積
逋反多使積逋多而不赦¶雖戸誅之不能盡也天子新
<pb:KR4e0215_WYG_035-37b>
卽位詔書蠲逋已責¶天下鼓舞若更生而奉行者猶加
誅求鈎校愈密生¶民不能無𡙇望而積逋終不能以有
得是何不為之¶名以予民乎祖宗令民戸養馬其初為
法至嚴也¶豈不欲其馬之善而度不能以盡如其法毎
下詔書¶必加蠲貸豈非勢之不得不然然亦有以見天
子¶仁愛之意終不以馬而病民余故為採歴年蠲令悉¶
著之¶
　　馬政庫藏<md:KR4e0215_SBCK_004-32a>¶
<pb:KR4e0215_WYG_035-38a>
太僕寺掌馬政而庫藏特為寺之大務故有易銀變¶馬
草塲餘地之租凡賄之入皆以馬也馬不足則令¶市之
民常以地之宜與年之豐凶而權之而貨賄之¶出入其
計於司馬如勞軍繕城府營之製造咸取¶給於寺而大
司農乏亦時時假諸寺若御馬監邊屯¶馬不足來告寺
輒予之或予馬或予賄賄與馬一也¶故寺之積特饒焉
而其出亦倍夫苑馬之政不舉則¶邊馬不足太僕不領
内廐則内馬無限節故余於秦¶漢官制毎有感焉漢母
<pb:KR4e0215_WYG_035-38b>
將隆言武庫兵器天下公用¶國家武備繕治造作皆度
大司農錢大司農錢自乗<md:KR4e0215_SBCK_004-32b>¶與不以給共養共養勞賜一
出少府葢不以本藏給¶末用不以民力共浮費别公私
示正路也太僕寺顓¶顓為國馬其入又非大農比若為
他給及貸用非挈¶缾之守矣繫於軍國之大計故特書
焉¶
余攷祖宗時不置司庫葢時寺顓主馬而積金少¶也𢎞
治初始置官吏豈非金溢於前耶金日羡而馬¶日嬴矣
<pb:KR4e0215_WYG_035-39a>
議者又言徴金便如是不已幾無馬矣夫謂¶積金以市
百萬之騎可立致則内藏之金猶外廐之¶馬也是不然
往者嘗捐金以購馬當時猶謂擾民而¶不可行一旦倉
卒括民間馬可得耶如倉庾無積榖<md:KR4e0215_SBCK_004-33a>¶而黄金珠玉饑不可
食也冀北之馬稱天下今民歲¶俵馬往往市之他郡所
謂外廐者果安在哉而邊兵¶之求索無厭涓涓之流不
足以盈尾閭之洩是不可¶不為之長慮也
　
<pb:KR4e0215_WYG_035-39b>
　
　
　
　
　
　
　
　¶震川别集巻四

<pb:KR4e0215_WYG_036-1a>
欽定四庫全書
　<md:KR4e0215_SBCK_005-1a>¶震川别集巻五¶
　¶　　<md:KR4e0215_SBCK_005-1b>¶　　<md:KR4e0215_SBCK_005-2a>¶　　<md:KR4e0215_SBCK_005-3a>¶　　¶¶¶¶¶¶¶¶¶　　<md:KR4e0215_SBCK_005-3b>¶　明¶¶¶　歸有光¶　<md:KR4e0215_SBCK_005-6b>¶撰<md:KR4e0215_SBCK_005-1a>¶　宋史論贊¶
　　章獻劉皇后¶
論曰章獻因鍜銀之携起播鼗之賤以才技承恩寵¶至
干大政非女后之美然不以權假近習號令嚴明¶不出
宫闈而威加天下至能保䕶仁宗母子無私毫¶間隙又
<pb:KR4e0215_WYG_036-1b>
詔羣臣講讀設幃西廡擲程琳之圖於地聽¶夷簡之言
而悟有足稱者夫李宸妃之事微夷簡母¶子之際幾不
能釋哉¶
　　郭皇后<md:KR4e0215_SBCK_005-1b>¶論曰以仁祖之賢而閻吕得肆其奸瑶華之不終深¶可
惜也原其故由寵愛張美人而后之立非帝意固¶有以
啓之耶楊尚之爭斯其末流之弊耳¶
　　慈聖曹皇后
<pb:KR4e0215_WYG_036-2a>
論曰神宗以太后之命不能勝安石之説其志亦可¶悲
哉夫取后必以名家光憲出自武惠其才傑固宜¶如是
女子惡以才見若后者無厭其才也古者授管¶脱珥之
風夫豈獨具冠帔佐御饌而已¶
　　宣仁髙皇后¶
論曰曹髙二后身親仁祖寛愽之政且濡韓范富歐<md:KR4e0215_SBCK_005-2a>¶之
風婦姑所見略同矣夫明哲昭於閨閫而偏狥暗¶於朝
廷固有以也當元豐之末天下已極敝非得聪¶明不惑
<pb:KR4e0215_WYG_036-2b>
之主持綱紀於上率羣臣於下弗克有濟宣¶仁徒以一
女子力挽天下之勢抱十嵗童衣黄袍啣¶天憲太后出
而法存退而法亡雖元祐初政若時雨¶吾知其不終也¶
　　欽聖向皇后¶
論曰欽聖臨政不乆定䇿之外無可見者然其言論¶風
㫖固宣仁之遺也宋興以來女后之賢少聞自髙¶曹向
孟皆當變故之日而行始出於閨闥夫月則明<md:KR4e0215_SBCK_005-2b>¶矣其如
日之晦何
<pb:KR4e0215_WYG_036-3a>
　　昭慈孟皇后¶
論曰隆祐瑶華再貶洪州播越中間顛沛亦云多矣¶宣
仁惜其福薄諒其然乎方張邦昌苖傅逆亂之㑹¶后孑
然一婦人耳奸賊黨與左右側目卒能迎康王¶而授之
璽引世忠以復辟古所謂疢疾生智慧者與¶既而垂衣
被練怡然行宫之養與夫縊鈎牽衣者竟¶何如哉¶
　　韋太后¶
論曰髙宗之至情備見韋太后傳然能修問膳之禮<md:KR4e0215_SBCK_005-3a>¶而
<pb:KR4e0215_WYG_036-3b>
乏枕戈之志非天子之孝也靖康之禍六宫陷没¶者多
矣其戮辱之狀史不詳著至予觀喬韋慟哭沙¶漠中每
掩巻為之流涕以為世主不可以不觀也¶
　　楊皇后¶
論曰彌逺抵巇以窺宫闈可畏也哉濟邸亦非令器¶也
不以其時龍潜晦迹以視君膳乃感慨發憤書几¶作字
竟何益乎彼能碎乞巧之器而美人之進何不¶能拒也
蓋亦其自取云
<pb:KR4e0215_WYG_036-4a>
　　皇后總論¶
論曰世稱宋朝家法過漢唐予讀其書信哉章獻之<md:KR4e0215_SBCK_005-3b>¶妬
而不薄於仁祖不間於楊妃英孝自藩邸入而恩¶如已
子髙宗起再廢之后而奉之身親視膳疾不觧¶衣雍雍
乎誠三代以還未之有也然猶時有在床之¶禍楊尚寵
而閻吕乘其間劉媫妤進而郝蔡逞其兇¶彌逺濟邸之
禍表裏於楊后嗚呼可不戰戰兢兢哉¶
　　魏悼王
<pb:KR4e0215_WYG_036-4b>
論曰太宗以呪詛不足以服天下而更甚以西池之¶變
此誰為之左驗哉抑何其辭煩而意晦也於是勢¶利之
顧慮去而兄弟之情見矣史稱廷美之禍始自¶趙普徳
昭忤㫖自刎皆非實録方禹錫告變普尚滯<md:KR4e0215_SBCK_005-4a>¶河陽而禹
錫普邸人也倉卒來朝特窺其意而贊之¶耳徳昭寛厚
長者喜怒不形於色匹夫自棄其身亦¶必有所感憤一
言忤君父何以死哉此必國史諱其¶故而不傳也¶
　　楚榮憲王
<pb:KR4e0215_WYG_036-5a>
論曰以徽宗之昧而不究蔡邸之獄繇蔡王尚幼而¶江
公望之理明也危哉大利所在嫌隙乗之孝宗時¶莊文
太子薨魏王愷當立帝以恭王類已竟立之愷¶出判寧
國登車顧虞允文曰更望相公保全予三復¶其事而悲
之<md:KR4e0215_SBCK_005-4b>¶　　趙子崧¶
論曰汴京失守宋已易姓康王名號未正子崧雖鼔¶義
而起可也檄文不遜何罪哉方中興之時宜與天¶下更
<pb:KR4e0215_WYG_036-5b>
始釋舊事廣衆謀而髙宗首沮信王之功復抵¶子崧之
罪抑何謬也¶
　　不&KR1418;¶
論曰不&KR1418;起進士出撫民社能裒上益下所至皆有¶惠
政古循吏之用心也至其立朝好言天下事不憚¶忌諱
真宗英也世稱楚王元儼為天下所崇憚彼其¶廣顙豐
頤徒有其威容耳<md:KR4e0215_SBCK_005-5a>¶　　諸王總論
<pb:KR4e0215_WYG_036-6a>
論曰宋諸王咸以文雅自飭工筆札喜詩書不專溺¶於
裘馬聲色之間葢其風流自上被之也翠羽珊瑚¶之戒
假山之對臣主好尚如此而又睦親有院大宗¶正有家
法袒免以上賢者以名聞其疎屬亦得以進¶士起家彬
彬乎盛矣哉雖非三代經制之義而近古¶以來未之有
也¶
　　公主¶
論曰自釐降之典廢而肅雍之風泯宋興沿習降等¶之
<pb:KR4e0215_WYG_036-6b>
制倒行坐立之禮太宗之命魯國獨私於柴禹錫<md:KR4e0215_SBCK_005-5b>¶耳至
神祖始下詔勸使率循婦道徽宗定盥饋之禮¶其意美
矣然乗勢驕恣其處位固然盖文至而實不¶行也予採
宋史得其尤賢者三人其他如叩城夜訴¶玉管希恩又
何足數哉靖康之禍帝姫之北遷者葢¶二十人¶
　　范質王溥魏仁浦¶
論曰范質早為桑維翰所器至令周祖雪夜觧衣明¶於
機務有宰相之材宋興稍稍建白緣飾固陋葢有¶助焉
<pb:KR4e0215_WYG_036-7a>
王溥觧河中之疑贊澤潞之䇿汲引人材惟恐¶不及魏
仁浦以黄縑之激起為小吏而能口説手疏<md:KR4e0215_SBCK_005-6a>¶筭無遺䇿
其才技皆見於周太祖之世然質以文學¶自媚於禪代
之間而仁浦倒印激怒何其危哉所謂¶江湖之人習風
濤而不惴者奈何其責以死也¶
　　石守信¶
論曰自唐末至於五季方鎮之禍糾連盤固毎一動¶揺
環顧而起擅易軍帥至移於闕庭天下以為不可¶除之
<pb:KR4e0215_WYG_036-7b>
痼疾矣然小人好亂之心亦必無所顧忌而然¶太祖神
武蓋世素為守信之徒所翊戴龍潜之時固¶已俛首帖
耳而為之用及名號已定黜拜繇已因而¶取之其勢易
也葢宋之方鎮有五季因襲之弊而無<md:KR4e0215_SBCK_005-6b>¶五季難去之患
英雄成事非有竒䇿能撫其機而不¶失之耳¶
　　侯益趙贊¶
論曰二人皆有將帥之才方其陷身契丹徘徊蜀漢¶㡬
失所措所謂智勇遇窮而困也悲夫及其歸命漢¶祖功
<pb:KR4e0215_WYG_036-8a>
名顯著世猶以降辱罪之獨不思人材之在天¶下亦難
得也哉¶
　　王全斌¶
論曰賞罰之道由好惡生葢誠心出於自然也全斌¶黷
貨恣暴太祖責之是矣乃曰非以為戮江左未平<md:KR4e0215_SBCK_005-7a>¶而姑
為之立法耳則是太祖無罪全斌之心而有取¶江左之
志設使江左已平則成都十萬衆之魚肉不¶足憫也孟
軻之惡言利有以哉
<pb:KR4e0215_WYG_036-8b>
　　趙普¶
論曰趙普佐宋收藩鎮之權觧苛暴之令立三百年¶忠
厚之基號為元臣列於大烝斯無忝矣然古所謂¶大臣
者富貴不能入其心故能立乎廟廊天下被其¶化若普
者鬰悒河陽遂至嗚咽出涕太宗亦自以為¶哀憐其舊
而收之君臣之間两無所憚雖北征之疏¶再上而徒以
長文過之辭而跪拾補綴之風吾知其<md:KR4e0215_SBCK_005-7b>¶不能行於太宗
之世矣
<pb:KR4e0215_WYG_036-9a>
　　盧多遜¶
論曰予讀多遜獄牘言趙白交通事云願宫車晏駕¶其
組織疎謬尤為可笑多遜挾邪之迹不甚可見而¶趙普
亦未有以勝之二人者徒以勢利相傾邪正之¶實予未
知所定也¶
　　張齊賢¶
論曰齊賢慷慨任事論邉防則以治内為先施於政¶則
以愛民為本予觀其獻䇿天子以手摶飯真磊落¶不拘
<pb:KR4e0215_WYG_036-9b>
人也晩有薛宼之累其略於簡細固亦宜然然<md:KR4e0215_SBCK_005-8a>¶異夫齷
齪保位者矣¶
　
　
　
　
　
　震川别集巻五

<pb:KR4e0215_WYG_037-1a>
欽定四庫全書
　<md:KR4e0215_SBCK_006-1a>¶震川别集巻六¶
　¶　　<md:KR4e0215_SBCK_006-3a>¶　　<md:KR4e0215_SBCK_006-5b>¶　　<md:KR4e0215_SBCK_006-7b>¶　　<md:KR4e0215_SBCK_006-11a>¶　　　明　歸¶有光<md:KR4e0215_SBCK_006-11b>¶　撰<md:KR4e0215_SBCK_006-1a>¶　紀行¶
　　己未㑹試雜記¶
臘月二十四日風日暄和行丹陽道中余垂老有此¶逺
役意中忽忽不樂欲慕古人之髙致而不可得有¶欲言
者而口不能道忽思馬季長客凉州關西饑亂¶因嘆息
<pb:KR4e0215_WYG_037-1b>
曰古人有言左手據天下之圖右手刎其喉¶愚夫不為
所以然者生貴於天下也今以世俗咫尺¶之羞滅無貲
之軀非老莊所謂也遂往應鄧隲之命¶嗟夫此予今日
之意也因諷其言感慨者乆之<md:KR4e0215_SBCK_006-1b>¶常熟瞿諭徳景淳為愽士弟子時予常識之白下及¶登
第兩為禮闈同考在内簾對諸學士未嘗不極口¶推奬
一日過訪道及平生以予不第諸公嘗以為恨¶為吾江
南未了之事因言為考官亦有難者葢内中¶有一榜外
<pb:KR4e0215_WYG_037-2a>
間亦有一榜必内榜與外榜合始無悔恨¶方在内時惓
惓未嘗不在公也又為予同年義興楊¶準道予少時之
夢予少夢吳文定公授以文字一巻¶予嵗貢鄉舉皆與
之同故瞿毎對人言之實以文定¶公見待云¶
諸考官命下之日相約必欲得予及在内簾共往白<md:KR4e0215_SBCK_006-2a>¶兩
主考常熟嚴學士訥因言天下乆屈此人雖丈字¶不入
格亦須置之第一人必無異議金壇曹編修大¶章尤踴
躍至與諸内翰決賭以為摸索可得然盡閲¶落巻中無
<pb:KR4e0215_WYG_037-2b>
有也掲曉後曹使人來具道如此而人有¶後來言予巻
為鄉人所忌不送謄録所葢外簾同官¶言之然此乃命
也臧氏之子焉能使予不遇哉¶
予自石佛閘與鉛山費楙文歩行至濟州城外遇泉¶州
舉子數人共憩市肆中數人者問知予姓名皆悚¶然環
揖言吾等少誦公文以為異世人不意今日得¶見往往
相目私語比在京吾鄉有託泉州舉子之語<md:KR4e0215_SBCK_006-2b>¶以相詆不
知予已在濟州先識之設果有言亦不當¶傳道之而乃
<pb:KR4e0215_WYG_037-3a>
假託其語其謬如此所謂外簾官者亦¶對人毁予予時
方出國門亟書數語寄其同官徐學¶謨葢一時有不能
平亦予之褊也¶
己未禮闈易題節六四爻象予講安字之意大畧云¶使
聖人之制禮不出乎其心而欲驅率天下以從我¶則必
齟齬而不合天下之由禮不出乎其心而欲勉¶强以從
聖人則必勞苦而不堪齟齬不合勞苦不堪¶秦漢間語
眉山蘇氏文多有之今某人摘此八字極¶加醜詆以數
<pb:KR4e0215_WYG_037-3b>
萬言中用此八字為罪詬亦太苛矣前<md:KR4e0215_SBCK_006-3a>¶浙省元姜良翰
乆不第髙時為給事中每論其文切¶齒姜後亦登第予
老矣能望姜君乎惜乎某之以髙¶時自處也嘉定金喬
送予出國門偶道此喬自徐祠¶部所來祠部與予舊相
知因書寄之然勿與他人道¶也先是丁未予試巻中庸
天地位萬物育講語用山¶川鬼神莫不乂安鳥獸魚鱉
莫不咸若房考大劄批¶一粗字有輕薄子每誦以為嬉
笑事亦類此葢今舉¶子剽竊坊間熟爛之語而五經二
<pb:KR4e0215_WYG_037-4a>
十一史不知為何¶物矣豈非屈子所謂邑犬羣吠吠所
怪也歟今次將¶北上夢多竒者當别記之二月得兒子
家書言夢予<md:KR4e0215_SBCK_006-3b>¶獲雋易題乃離卦乃化成天下而里人夢
見龍起宅¶中發屋㧞木時易題果出離卦頗以為異對
坐中言¶之傳至瞿侍讀亦為予喜¶
又張憲臣夢余在殿陛間走度一木跨其肩上謂予¶名
必在張前榜出張中禮巻第二而予不得有不盡¶騐者
家人任慎少隨余每夢輒應今嵗隨在京數有¶竒夢類
<pb:KR4e0215_WYG_037-4b>
非其能自為者然亦不騐獨余二十六夜夢¶報中㑹元
謂今年二十九揭曉何得先三日有報其¶人云預報㑹
元耳夢中因念甲午嵗有人來報鄉舉¶第二此預報之
證也頗自疑之<md:KR4e0215_SBCK_006-4a>¶又夢在大内嚴學士送予下階予辭以公為吾座主¶不
宜降屈乃與瞿侍讀相攜而出初得此夢以嚴為¶座主
必中而又不騐豈瞿後主考乃得舉也然予無¶望此矣
又二十七日夢一巻書乃為狗所吞人言書¶為狗吞乃
<pb:KR4e0215_WYG_037-5a>
狗兒年非羊兒年也¶
李元禮郭有道生此世必在塵埃中無人知貴之者¶杜
子美詩云温温士君子令我懷抱盡靈芝冠衆芳¶安得
闕親近子美此意瞹然甚可愛也人無此安得¶謂之能
親賢吾苟且與之豈不自賤荀子度已以繩¶接人則用
紲莊周達之入於無疵其亦枉其性矣孔<md:KR4e0215_SBCK_006-4b>¶子七十子服
之謂之聖人則無一人之服之者可以¶為賢乎孔子則
自言遯世不見知而不悔唯聖者能¶之孔子之言乃所
<pb:KR4e0215_WYG_037-5b>
謂知性命之理者也¶
予每北上常翛然獨往來一與人同未免屈意以狥¶之
殊非其性杜子美詩眼前無俗物多病也身輕子¶美真
可語也昨自𤓰州渡江四顧無人獨覽江山之¶勝殊為
快適過滸墅風雨蕭颯如髙秋西山屏列逺¶近掩映慿
䦨眺望亦是竒遊山不必陟乃佳也¶
四月初五日夜泊滸墅夢魏孺人别居一所予往見¶之
孺人亦來就余所尋復去相見時甚歡以為世間<md:KR4e0215_SBCK_006-5a>¶未有
<pb:KR4e0215_WYG_037-6a>
之事約與相迎為夫婦如故孺人意亦允諧方¶躊躇間
岸上鼓鼕鼕夢覺矣自孺人殁㡬及三紀未¶嘗夢俗以
為淚着殮時衣不夢也今始一夢慘然甚¶感王孺人亦
無夢壬子冬北上雪夜宿句曲道中夢¶孺人來二君徳
容常在吾目中今自數千里還去家¶益近愴然有隔世
之悲¶
初六日發滸墅自丹陽無一日不遇風是日冒風雨¶僅
至婁門宿跨塘橋下中夜風雨勢益惡予惺然不¶寐念
<pb:KR4e0215_WYG_037-6b>
此行得失有命畧無芥蔕於心獨以三四千里¶至此又
阻風雨不得亟見老親思昔丙辰南還見吾<md:KR4e0215_SBCK_006-5b>¶祖云不第
不足言汝還慰吾懷矣今吾祖長逝還更¶不可見更不
得聞此語悲痛胡可言也明日過沙河¶風雨微止將到
家矣命童子索筆硯聨事記之人之¶毁譽不足為之有
餘不足顧獨以廟堂諸公譽之愛¶之者無所用其力而
鄉里知識毁之嫉之者必中其¶計信乎予之窮也夢兆
本不足道具存一時之事故¶并書焉¶嘉靖三十八年四
<pb:KR4e0215_WYG_037-7a>
月書時過陸市¶
　　壬戌紀行¶(上/)
廿四日行夜泊平樂明日午至閶門廿七日行二子<md:KR4e0215_SBCK_006-6a>¶還
衣至新安明日晨至無錫是日至白家橋雨晩穿¶城宿
毗陵驛下廿九日夜泊丹陽三十日午過丹徒¶得葉子
寅江船與周孺亨待潮因三人步觀留侯廟¶遊海㑹寺
還飲舟中夜潮來奪港以出是夕宿於江¶中元旦登焦
山微風渡江得小船即行夜至江都明¶日與孺亨聨舟
<pb:KR4e0215_WYG_037-7b>
行宿孟城初三日寶應湖大風夜至¶平河橋宿去淮四
十里明日雨宿裏河明日入淮船¶船尤小夜卧長淮風
浪之聲達旦初六日至桃源夜¶雨初七日雪西北風急
僅至崔鎮明日過宿遷夜二¶鼓至直河時獨與孺亨兩
舟行岸上有騎者挾弓矢<md:KR4e0215_SBCK_006-6b>¶叱挽人令之下皆踉蹌入舟
尋見有人聚立頗疑其¶盗然竟無他初九日至新安自
是始有閩廣人同行¶初十日午過吕梁夜宿未至彭城
二十里十一日已¶過洪舟㡬落洪去力挽以出彭城大
<pb:KR4e0215_WYG_037-8a>
雪舟停一日十¶二日自寶應來隂寒雨雪間作是日始
見日尤寒刺¶舟者鬚眉皆氷黃河凌下船剌剌有聲至
境山宿明¶日船犯凌舟幾覆觀溜口黃河自西來從此
出故河¶氷推排而下常年經此溝中有水汩汩流故云
溜今¶成大河也夜至沽頭明日孺亨小恙便欲還强之
入¶閘夜與四明王㸅飲上海曹子見舟中止八里灣南<md:KR4e0215_SBCK_006-7a>¶月明霧四塞霜下如雪岸桞皆凝白十五日待氷亭¶午
始過牐以連日寒氷雪乍凝非復壯氷特船人畏¶怯時
<pb:KR4e0215_WYG_037-8b>
止夜將及南陽又止復行近棗林又止聞岸上¶雞鳴矣
十六日止仲家淺十七日過濟寧夜止南旺¶第一牐與
王曹二君飲十八日午至南旺汶水流出¶氷雪壅河同
行船更相挽破氷而前近逺老口月出¶九船順風張㠶
&KR0008;皆挂燈如列星迤𨓦行桞樹間明¶日早飯後逼張秋
飲王君舟中還待月聊城二鼓行¶二十日未午至清凉
舟聚者三四百明日午始入漳¶河天微雨止宿渡口月
出復行至曉過武城日昳風<md:KR4e0215_SBCK_006-7b>¶止鄭家口月出行廿三日
<pb:KR4e0215_WYG_037-9a>
過故城至老君堂廿四日¶止新口廿五日大風未至滄
州廿六日過興濟行五¶六里以氷阻先後來者皆聚㡬
及千艘半天下之士¶在此矣始見同縣諸友夜飲子敬
舟中廿九日早過¶静海宿獨流初一日大風止大王荘
飲起仁舟中至¶劉指揮荘雇肩輿小車庄人皆來叩頭
與曹子見小¶飲登舟初二日移舟楊桞青陸行至韓家
樹渡滹沱¶河風極冽厲有河氷待乆之乃渡道㑹泉南
諸友飯¶桃花口宿楊村明日行至華黎荘步觀神廟前
<pb:KR4e0215_WYG_037-9b>
石刻¶云開泰六年建塔藏舍利於婁河西咸雍四年七
月<md:KR4e0215_SBCK_006-8a>¶十四日雷火塔燬壽隆二年五月中常有光怪現握¶
得舍利百餘顆統乾五年建木塔列題諸僧名後書¶榮
禄大夫監察御史武騎尉張軫下有磚承之廻書¶佛號
後題榮禄大夫檢校國子監祭酒兼監察御史¶武騎尉
石恕初予跼蹐小舟中少所見獨記所止處¶而已陸行
觀此石字畫楷勁而年號官名皆遼時故¶記之自石晋
以十六州畀契丹此地没於北者五百¶年予每入北界
<pb:KR4e0215_WYG_037-10a>
未嘗不歎宋人不能至此也幸生二¶百年一統全盛之
世夫豈易得哉飲武清至靈谷屯¶宿初四日行過馬駒
橋申刻至京自興濟氷阻千艘<md:KR4e0215_SBCK_006-8b>¶相聚行數里輒相呼撃
氷如是數里又行舟止時如¶鴉將棲且止復飛囘翔不
定前此未見也聞白河氷¶尚腹堅遂皆陸行予自丙申
計偕後七試南宫往來¶程路及此行計七萬里矣¶
　　壬戌紀行(下/)¶
初一日下張家灣皇木蔽川舟阻隘僅得出是夜夢¶月
<pb:KR4e0215_WYG_037-10b>
蝕既余與二人望而拜初三日行初四日過河西¶務兩
日風行皆不盡日初五日午竟白河遡漳衞白¶河出城
外經密雲合大通榆渾諸河在漷洲東北出¶通州境東
南至香河界又流入於武清凡三百六十<md:KR4e0215_SBCK_006-9a>¶里至直沽入
海元史言榆渾三河之水合流名曰潞¶河白河亦名潞
河也宿楊桞青明日宿獨流初七日¶過滄洲十餘里宿
前阻氷處初八日過磚河日尚蚤¶止泊頭有扁鵲廟扁
鵲渤海人莫州有其家宅謝靈¶運擬鄴中詩云憶昔渤
<pb:KR4e0215_WYG_037-11a>
海時南皮戲青沚當建安時¶非清平之運士之有以自
樂如此初九日過東光至¶安陵道逢同縣許事士停舟
相勞問為同行者閉距¶不得與言許尋遣人致禮初十
日過桑園雨舟止乆¶之雨後歘得順風舟甚駛風雨尋
作未能至徳州十¶一日泊故城有馬都御史祠與許翔
甫行縣中明日<md:KR4e0215_SBCK_006-9b>¶經鄭家口風疾尋過夾馬營至武城觀
夫子廟像河¶滸有二童子來自言學易因與之言易是
日風順掛¶席行如飛雖有逆灣然亦行一百四十里十
<pb:KR4e0215_WYG_037-11b>
三日晡¶時至臨清衛河自輝縣蘇門山合頭歴輝縣界
新鄉¶衞輝府新鎮李家道口莘縣小塔兒清濁二漳自
林¶縣合流經臨漳館陶小塔兒入衞河漳衛合行二百¶
里過臨清自輝縣東北來一千六百里又千餘里至¶直
沽合白河入海元名御河永樂初㑹通河淤自淮¶入黄
河至陽武陸輓至衞輝下衞河也南行逆流自¶静海歴
興濟滄交河南皮吳橋景徳故城恩武城夏<md:KR4e0215_SBCK_006-10a>¶津清河之
境静海青興濟滄徳故城武城皆臨河十¶四日入牐晩
<pb:KR4e0215_WYG_037-12a>
行至戴家灣十五日日昳過聊城泊李¶海務明日周家
店南水涸不行晡時水至行達河城¶十七日荆門大風
黃沙蔽天舟如霧中行過張秋及¶戴家廟有龍衣船封
水明日食時行龍衣船嵗於此¶過閹挾南貨故船常滯
淺曾記一嵗適廵撫過界水¶為封錮東平張長史以金
幣賄閹買水買水所未聞¶也夜至開河明日南旺水涸
至宋尚書祠觀鵞河口¶汶水來處鵞河口即黒馬溝也
有分水龍王廟汶自¶此逆流北出五百餘里入於衛南
<pb:KR4e0215_WYG_037-12b>
出二百餘里合於<md:KR4e0215_SBCK_006-10b>¶沂泗凡八百餘里云北去者逆上至
南旺而順南行¶者亦逆上至南旺而順故濟寧當南北
之半而行者¶皆相期至此諺云上巴濟寧下巴濟寧以
為過是皆¶順流也十九日濟州登太白樓陳子敬許翔
甫沈誠¶甫秦起仁王子敬陳敬甫同登濟州西望城武
縣正¶相直也余曾大父嘗為其宰樓下有碑刻永樂十
八¶年正月二十日勅行軍司馬樊敬往守濟寧撫操十¶
萬壯士指揮以下除授總兵官亦聽調違令斬首行¶軍
<pb:KR4e0215_WYG_037-13a>
司馬其重如此皆一時之制與國初諸翼元帥㑹¶典亦
失於記載也廿一日趙村暴風起微雨尋止過<md:KR4e0215_SBCK_006-11a>¶新店日
正赤如血夜争新牐舟桚雁翅間前行者㡬¶敗止仲家
淺漏下二十刻聞牐下喧呼聲乃龍衣船¶至牐啓又行
至師家莊廿二日逾魯橋谷亭沙河至¶胡陵胡陵人以
楊枝揷水祈雨來時孺亨病欲還余¶强之行至日昳孺
亨舟稍後聞岸上人呼余愴然謂¶從者周公必返矣遂
停與别以其非大疾也葢過胡¶陵不逺余囑其傔從今
<pb:KR4e0215_WYG_037-13b>
夕止可歇彼矣在泊頭得信¶孺亨竟死傷惋殊甚夜余
宿此不能寐也廿三日食¶時至沽頭㑹通河㡬盡矣㑹
通河元所賜名至元初¶漕道自浙西涉江入淮由黄河
逆水至中灤旱跕陸<md:KR4e0215_SBCK_006-11b>¶運至淇門入御河其後於堈城之
左汶水之隂作斗¶門遏汶入洸以益泗漕而汶始與洸
泗沂合至元二¶十年自濟州新開河始分汾泗諸水西
北流至須城¶之安民山入清濟故瀆以達於海至元二
十六年自¶安民山之西南開河由壽張西北至東昌又
<pb:KR4e0215_WYG_037-14a>
西北至¶臨清而泗汶諸水始達御河也凡歴臨清清平
堂邑¶博平聊城陽穀壽張東平汶上嘉祥鉅野濟寧嵫
陽¶寧陽魚臺鄒豐沛之境臨清聊城東昌郡治濟寧皆¶
臨河𢎞治初河决金龍口趨張秋都御史劉大夏修¶築
遏水南行工成賜名安平鎮出牐水勢不壯而下<md:KR4e0215_SBCK_006-12a>¶流平
漫故水雖順流舟行尤遲至溜口始以兩槳行¶如飛河
自汴城北至張家灣東北行溜首江三家樓¶益陽依逢
考縣楊青口師家樓新集馬磨師家道口¶馮家集曲里
<pb:KR4e0215_WYG_037-14b>
浦趙家圈經徐北門五百餘里河決房¶村後自馮家集
決入溜口不復經蕭縣入溜口僅二¶十餘里即合沂泗
又七十里至彭城汴至此三百七¶十里自蕭縣至馮家
集一百八十里也梁進口四十¶里經新集入漁陽碭山
河水散漫四五里至馮家集¶始伏漕至溜口溜口自馮
家集分兩股舊時所謂大¶小溜溝者相去不半里而分
為兩也登境山起仁子<md:KR4e0215_SBCK_006-12b>¶敬誠甫皆至山石陂陀紋理如
武康而色不如有大¶雲禪寺依山雖小刹而峻整有至
<pb:KR4e0215_WYG_037-15a>
元碑日已昏不可¶讀廿四日日出已過彭城矣舟中與
子達言豐沛故¶事余昔數過泗水亭有班固碑不復存
而少嘗見其¶文因為子達誦之皇皇聖漢兆自沛豐乾
降著符精¶感赤龍承鬿流裔襲唐末風寸土尺木無俟
斯亭建¶號宣基維以沛公揚威斬邪金精摧傷涉關陵
郊撃¶獲秦王鴻門造勢斗璧納忠天期承祚爰爵漢中
勒¶陣東征剟禽三秦靈威神祜鴻溝是乗漢軍改歌楚¶
衆易心誅項討羽諸夏以康張陳畫䇿蕭勃翼終出<md:KR4e0215_SBCK_006-13a>¶爵
<pb:KR4e0215_WYG_037-15b>
褒賢列土封功炎火之徳彌光以明源清流潔夲¶盛末
榮馭將十八贊述股肱休勲顯祚永永無疆國¶家寧安
我君道昇根生葉茂舊號是仍於皇泗亭苗¶嗣是承天
之福祐萬年是興午過吕梁吕梁雖懸濤¶漰湃然非巨
嶮也是日立夏日暈者三至下邳尚蚤¶復行是日風不
順猶行三百里明日鍾吾風泊圮岸¶下復行明日白楊
河遇見陳永康雷夢龍舟從飲酒¶過桃源行三十里而
别是日風微故至淮隂泗水出¶汴縣北山沂水出泰山
<pb:KR4e0215_WYG_037-16a>
至卞入於泗沂泗合流為清¶河今黄河并入之酈道元
曰淮水北來至下邳淮隂<md:KR4e0215_SBCK_006-13b>¶縣西泗水北來注之淮泗之
㑹即角城今清口是也¶黄河不復自渦口入淮獨自彭
城從清口下故淮自¶清口北岸黄流而南岸清葢二十
一里始混為一色¶凢歴徐州睢寧邳宿遷桃源清河之
境八百餘里惟¶睢寧不臨河淮上見日正赤如血望之
絶無翳障空¶蒼下墮圜紅濛汜間真竒觀也向夜風雨
大作尋霽¶明日自清江口移入裡河船泊郡城下郴州
<pb:KR4e0215_WYG_037-16b>
喻景曾¶選來候夜風雨雞鳴雨霽西南風大急在清河
欲此¶風須臾不可得今逢之更為虐也初同行者常有
百¶艘南旺分而為二先行五六十艘出㑹通河舟皆㪚<md:KR4e0215_SBCK_006-14a>¶是日風阻寶應又以百數夜始行牽䌫如織至瓦澱¶湖
口十九日風猶逆至露筋廟出邵伯湖晩湖無風¶清漪
可愛夜宿驛下明日風始順食時至江都天隂¶風益迅
遂至𤓰州也中瀆水首受江於江都縣古江¶都葢臨江
即此地云淮隂六十里至黄浦口出馬湖¶三四里入内
<pb:KR4e0215_WYG_037-17a>
隄行至寶應出湖四十里内隄行至露¶筋廟出邵伯湖
十八里至三百子内行三十里至驛¶古廣陵北出武廣
湖東陸陽湖而二湖相宜五里水¶出其間下注樊梁湖
舊道東北出至博芝射陽二湖¶西北出夾耶至山陽永
和中陳敏因湖道多風自湖<md:KR4e0215_SBCK_006-14b>¶之南北口沿東岸二十里
穿渠入北口以避湖風葢¶其來已乆今世獨知陳平江
耳又吳將伐齊築䢴城¶城下掘溝謂之刋江地理志所
謂築水江淮之間凢¶三百六十里歴山陽寶應髙郵江
<pb:KR4e0215_WYG_037-17b>
都之境山陽淮安¶郡治江都掦州郡治𤓰州對江與京
口直也遂過埭¶入南小船始皆吳語夜雨蚤風過江山
色靚麗向來¶少此景恨過之速遂入江口¶
　　遊海題名記¶
嘉靖己未中秋前二日王永美邀予遊海午後登州¶至
太倉明日午出州東門遂行待沙船不至宿天妃<md:KR4e0215_SBCK_006-15a>¶宫十
五日得沙船行至海口風雨大作波濤際天初¶猶見海
中長沙及濤髙沙友出其下不復見還宿天¶妃宫明日
<pb:KR4e0215_WYG_037-18a>
至海口雨不止使人問郭帥已往新城因¶宿其營營前
頗有戰船戍兵寥落皆兩粤人營中寂¶然半夜大風雨
波濤之聲滿耳郭帥方自新城乗浪¶而至明日留飲及
暮而别夜三鼓潮生舟忽髙數丈¶水聲鳴激永美呼余
起登岸岸北邐迤隔碍僅見東¶南半海月色微明因列
坐飲鼓琴潮平乃還連日雖¶風雨海中風帆交錯沙上
人載荻葦西來不絶劉家¶河船皆逆風張帆南北斜行
如織篙師云海行恃風<md:KR4e0215_SBCK_006-15b>¶波患無風不患風也余與張徳
<pb:KR4e0215_WYG_037-18b>
方陸希臯同日崑發¶永美子一夔余子福孫從至州希
臯不行劉大倫楊¶正學以沙船至楊百户海上彈琴者
也李旌未冠皆¶同行凢七日竟不見月亦不至大海而
還¶
　
　
　
　震川别集巻六

<pb:KR4e0215_WYG_038-1a>
欽定四庫全書
　<md:KR4e0215_SBCK_007-1a>¶震川别集巻七¶
　¶　　<md:KR4e0215_SBCK_007-2a>¶　　<md:KR4e0215_SBCK_007-4b>¶　　<md:KR4e0215_SBCK_007-6a>¶　　<md:KR4e0215_SBCK_007-7a>¶　　　明　歸¶有光<md:KR4e0215_SBCK_007-8a>¶　<md:KR4e0215_SBCK_007-9b>¶撰<md:KR4e0215_SBCK_007-1a>¶　小簡¶
　　與沈敬甫(以下六首觧經/)¶
孔子曰操則存舍則亡出入無時莫知其鄉此即人¶心
惟危道心惟微之意朱子觧心之神明不測不是¶但説
心之神明不測一句甚好人心與天地上下同¶流貧賤
<pb:KR4e0215_WYG_038-1b>
憂患累他不得須知聖人烈風雷雨不迷羑¶里之囚此
心已在六十四卦上雖號泣於旻天又有¶在牀琴時也
公孫碩膚赤舄几几學者當識吾心亦¶如此非獨堯舜
周孔之心如此也來書不能一一為<md:KR4e0215_SBCK_007-1b>¶荅當以此存心便
覺天地空濶生死隨大運更無一¶事矣¶
民可使由當作日用不知看道之不行也民鮮乆矣¶夫
子葢屢嘆之也¶
子張後來造詣儘髙如十九篇所載言論可考務外¶堂
<pb:KR4e0215_WYG_038-2a>
堂乃初年事也¶
所疑卒未能詳考樂只是以和為夲而所用不同射¶乃
為防禦而設司徒六藝如御書數皆習之以為世¶用懸
弧之義却不為無用而空習此虚文以觀徳也¶此等處
須看先王制禮之本原不當止向末杪言語<md:KR4e0215_SBCK_007-2a>¶上尋討耳¶
和為貴有子只淺淺就目前行禮者説不是説大源¶頭
蘇秦二公文字少嘗讀今忘之俟再尋繹也¶
　　與王子敬
<pb:KR4e0215_WYG_038-2b>
立字羑若執禮字子履馬鄭之徒觧羑為道君子之¶欲
有立也順其道焉耳禮者履也動無非禮廼可以¶言執
禮也承二君問更字輒以義荅之葢古人之命¶字所以
尊其名也孔門如囘淵賜貢由路予我之稱¶殊無深意
而後世名字之義侈矣¶
　　與王子敬(以下四首觧名物稱謂/)<md:KR4e0215_SBCK_007-2b>¶嘗記少時見一書云月令王𤓰為𤓰王即今之黄𤓰¶則
鄭注萆挈者未必是王𤓰生適應月令而夏小正¶五月
<pb:KR4e0215_WYG_038-3a>
乃𤓰恐即此𤓰他𤓰五月未可食耳適見九江¶建昌二
志皆云王𤓰以其最先熟為𤓰之王然亦不¶知何所據
也讀柳州海石榴詩疑是今之千葉石榴¶今志書亦云
乃知孺允亦欠詳考也志書固有附㑹¶可以為一證¶
髙生日來索此書必有疑慮乞更尋撿月令王𤓰生¶當
直斷為今之黄𤓰萆挈非也且引王萯與王𤓰何¶與疏
又疑為一物矣古書中必别更有見姑闕之俟<md:KR4e0215_SBCK_007-3a>¶他日考
也
<pb:KR4e0215_WYG_038-3b>
　　與沈敬甫¶
昨自郡還冐風體中不佳文字竢覽獸丘即虎丘唐¶諱
亦云武丘也¶
古者六卿之長稱大亦因有少所以别之後來如大¶將
軍亦是官制定名大銀臺不知何出此近來惡俗¶不可
蹈之¶
　　與沈敬甫(以下四首論古書/)¶
史記煩界畫付來褚先生文體殊不類今别作附書¶景
<pb:KR4e0215_WYG_038-4a>
武紀諸篇仍存在内者更有説也<md:KR4e0215_SBCK_007-3b>¶莊子書自郭象後無人深究近欲略看此書敬甫有¶暇
可同看好商量也¶
向論髙愍女碑可謂知言班孟堅云太史公質而不¶俚
人亦易曉柳子厚稱馬遷之峻峻字不易知近作¶陶節
婦傳懋儉甚聰明并可與觀之¶
　　與王子敬¶
天官封禪河渠平準書奉去子長大手筆多於黄圈¶識
<pb:KR4e0215_WYG_038-4b>
之看過仍乞付來趙御史果有停征榜文昏人得¶此殊
無聊也¶
　　與王子敬(以下十二首論時文/)<md:KR4e0215_SBCK_007-4a>¶沙賊潰去適方聞之然識者已預知有今日矣硃巻¶留
自送之今不復示人也顧處巻尚多但不肯出此¶亦如
人涕唾人有顧其涕唾者無之拾人之涕唾而¶終日嗅
其臭味尤可怪笑也¶
　　與沈敬甫
<pb:KR4e0215_WYG_038-5a>
試事未知何如遂不能毫分有所贊益雨不休句曲¶山
谿淖汙可念敬甫連有書殊無壯氣科舉自來皆¶撞着
必無穿楊貫蝨之技渠不比少年只看此番相¶愛且勸
之行子元喪女弟又為追捕之累罄空非附¶驥不能千
里有佳意須臨期使人相聞也<md:KR4e0215_SBCK_007-4b>¶世事殊不可測勸君行固難然亦不可不一行也七¶篇
文字頃刻能就只是時有得失若造化到必不見¶短不
然終嵗俛首佔畢何為者不須問江東神鄙人¶便是也
<pb:KR4e0215_WYG_038-5b>
儘有一篇好者却排㡬句俗語在前便觸忤人如好¶眉
目又着些瘡痏可惡¶
文字又不是無本源胸中儘有不待安排只是放肆¶不
打㸃只此是不敬若論經學乃真實舉子也¶
奴去有小帖極匆遽不盡大概謂敬甫經學多超悟¶文
字未能卓然得古人矩度耳當由看古作少也星<md:KR4e0215_SBCK_007-5a>¶槎集
付來¶
近來頗好剪紙染采之花遂不知復有樹上天生花¶也
<pb:KR4e0215_WYG_038-6a>
偶見俗子論文故及之¶
文字愈佳願益為之此乗禪也毋更令為外道所勝¶幸
甚幸甚王司馬云如上甑饅頭一時要發乃佳¶
文字大意不失而辭欠妥耳然可惡者俗吏俗師俗¶題
見之令人不樂也¶
昨文殊未佳想是為外面慕羶蟻聚之徒動其心却¶使
清明之氣擾亂而不能自發也勉之如向作自當¶得耳<md:KR4e0215_SBCK_007-5b>¶文字已與養吾寄去大概敬甫能見破三代以上言¶語
<pb:KR4e0215_WYG_038-6b>
只為不看後來文字所以未通俗也¶
求子之文如璞中之玉沙中之金此市人之所以掉¶臂
而不顧也¶
　　與徐道潛(以下三十六首皆論自著文/)¶
韓集為葉七沈滯旦夕當促來前編在館中學徒俱¶病
乆不往竢往乃得奉耳此書考校甚精什義比蔡¶傳亦
逺出其上讀書者要不可不觀也易圖論有合¶商確者
幸示及原稿并發來向論河圖洛書以示吳¶純甫純甫
<pb:KR4e0215_WYG_038-7a>
謂當俟後世之子雲此篇大意與之相表<md:KR4e0215_SBCK_007-6a>¶裏苐與晦翁
實相牴牾啓蒙所謂本圖書作易之大¶原一切抹倒為
此嘵嘵得罪於世可嘆也抑程子與¶康節嘗論此至其
觧易絶不用之亦必有見矣¶
　　與王子敬三首¶
𢎞𤣥先生贊讀過即乞付來親得其語故詳平生足¶跡
不及天下又不得當世竒功偉烈書之增嘆耳吠¶奢賈
人出家者啞羊僧伽中最無慧皆彼書中語
<pb:KR4e0215_WYG_038-7b>
腰痛發作甚苦方有望洋之約恐無縁耳思曾墓表¶描
寫近真生眼觀之何如¶
清夢軒詩附覽記固迂詩又迂清夢軒亦迂也<md:KR4e0215_SBCK_007-6b>¶　　與沈敬甫十八首
禮論二首畧辨註家之誤耳無大發明更為我細勘未
知其是否也
奉去文字一首此頗詳覈也前書特為討賊而發俗人
必用相&KR0339;幸悉毁之連日用心極苦故欲與敬甫知耳
<pb:KR4e0215_WYG_038-8a>
葡萄酒詩前後偶寫不同皆可用元時置葡萄户出元
史占法曾見之不經意遂忘也
張駕部墓志已尋得深純雅健似司馬子長崔蔡不足
多也試誦此言當否
墓銘更乞一本昨見孺允云外人見書詈罵事大加¶詆
䛼不知吾邑中何多劉向揚子雲也又前送鮑令¶序以
京師為行在所此是子長孟堅書中語並有顔¶師古小
司馬註釋甚明而邑中人獨曉以天子巡狩¶為行在又
<pb:KR4e0215_WYG_038-8b>
加詆䛼此殊不足辨欲足下知墓誌不謬¶用慰孝子之
心¶
石老墓表敬甫想見但文字難作毎一篇出人輒異¶論
惟吾黨二三子觧意耳世無韓歐二公當從何處¶言之¶
舍中蓬蒿彌望使人愴然不能還矣毛氏文想已見<md:KR4e0215_SBCK_007-7a>¶作
此文已忽悟已能脱去數百年排比之習向來亦¶不自
覺何況欲他人知之為之囅然一笑也¶
甫里阻風不得入城逕還安亭世事無可言者暫投¶永
<pb:KR4e0215_WYG_038-9a>
懷寺避嵗燈前後可入城也曾見顧恭人壽文否¶敬甫
試取評隲不知於曾子固何如一笑¶
水利論後篇并禹貢三江圖叙説再奉去自謂前人¶有
不及者非常之原常人懼焉今人見此必駭然若¶吳中
更二三年大水則吾言亦或有行之者矣¶
近輯水利書比前略有增益未完不及寄去有圖有¶叙
説大率不過論中之意耳荆坡二老見之必以余<md:KR4e0215_SBCK_007-7b>¶言為
然經中中江北江雖説晦翁有辨甚悉亨齊所¶言乃是
<pb:KR4e0215_WYG_038-9b>
孔安國程大昌説也中江北江入海者何處¶尋之惟郭
景純三江甚分明耳¶
張陸二文不加議論却有意趣莫漫視也來文無可¶改
但勿示人恐為不知者詬厲且大洩其天機也¶
兒子於敝篋中尋撿半日得文三首送看書張貞女¶獄
事當附死事之後但傷訐直不便於眼前人秘之¶俟後
出可也此文頗有關係耳¶
昨見來書甚快塲中二百年無此作不知與介甫子¶固
<pb:KR4e0215_WYG_038-10a>
何如耳平日相長處能於微詞中見得真知言哉<md:KR4e0215_SBCK_007-8a>¶子遇
連來求兩文去皆俗者作俗文亦是命¶
惠政記稿恐不可識耳法當立石但無好事者又徐¶君
非要官誰肯為之昨文且留看¶
水利録付來庚戌巻遲乆令人不能忘情并付還昨¶文
字惡其人所以不荅耳可隨意損益與之此等事¶不至
耳邉亦是福也一見便是泥團在前極損道心¶也¶
外舅志送子敬所見乞告明蚤即付來勿示人也史¶記
<pb:KR4e0215_WYG_038-10b>
謚法亦後人附㑹耳¶
録文裝潢須是新紙乃佳不可多人傳玩及入袖中<md:KR4e0215_SBCK_007-8b>¶一
似百中經矣野鶴壁記綴玉女之後可也阿郎筆¶路須
什襲以見還¶
僕文何能為古人但今世相尚以琢句為工自謂欲¶追
秦漢然不過剽竊齊梁之餘而海内宗之翕然成¶風可
為悼嘆耳區區里巷童子强作觧事者此誠何¶足辨也¶
　　與馬子問
<pb:KR4e0215_WYG_038-11a>
白居易為元稹墓誌謝文六七萬皇甫湜福光寺碑¶三
千字裴晉公酬之毎字三縑大怒以為太薄今為¶甫里
馬東圍作傳可博一盤角菱乎一笑<md:KR4e0215_SBCK_007-9a>¶　　與王子敬¶
水利書採取頗有意水學莫詳於此外是皆勦説也¶
呈稿曾有録本否明日欲寄伯魯也此已為雨後之¶土
龍但不可聽伯魯之意耳¶
東坡易書二傳在家曾求魏八不予此君殊俗惡乞¶為
<pb:KR4e0215_WYG_038-11b>
書求之畏公為科道不敢秘也有竒書萬望見寄¶水利
録已鋟梓奉去四部近聞吾郡頗欲興水利動¶言白茆
耳甚可歎在位者得無有武安鄃邑之私耶¶一時發興
入梓尋悔之於世人何用當令後世思吾¶言也<md:KR4e0215_SBCK_007-9b>¶鄭雲洲至又得書荷蒙見念并及史事本朝二百年¶無
史矣今諸公秉筆者如林鄙人備員掌故而己非¶所敢
與聞也太僕寺誌僅一月而成亦無為之草創¶討論雅
俗猥并及麤疎處多中間反覆致意自以為¶得龍門家
<pb:KR4e0215_WYG_038-12a>
法可與知者道也¶
　　與徐子檢¶
昨為節婦傳送陶氏李習之自謂不在孟堅伯㖧之¶下
也得求郡中善書者入石可摹百本送連城使海¶内知
有此竒節亦知有此文也¶
　　與陸武康<md:KR4e0215_SBCK_007-10a>¶右先孺人銘謹撰上公家所謂班郢之門不宜敢當¶重
委且平生不能為八代間語非時所好也念嘗以¶文字
<pb:KR4e0215_WYG_038-12b>
為貞山先生所稱許敢抗顔為之耳¶
　　與沈敬甫九首¶
病良苦一日忽自起可知世間毉巫妄也詩二首寄¶敬
甫子敬¶
　題病瘧巫言鬼求食¶
　瘧癘經旬太繹騷凝氷焦火共煎熬奴星方事驅¶窮
　鬼那得餘羮及爾曹¶
　題病瘧醫言似瘧非瘧<md:KR4e0215_SBCK_007-10b>¶
<pb:KR4e0215_WYG_038-13a>
　似瘧非瘧語何迂醫理錯誤鬼嘯呼我能勝之當¶自
　瘥禹乎盧乎終始乎¶
為食闕過此有屋租可以支食並為家奴侵盜無有¶矣
然留此直是懶也春闈之文讀之誠自謂不媿但¶徒為
市中浮薄子所訕笑以是不出也¶
十七日阿三送包文想已到巻子可就五弟觀之曾¶冩
二本復散去懶復冩也孟敏之甑墮而不顧卞和¶之玉
刖而猶泣二者何居
<pb:KR4e0215_WYG_038-13b>
承示亨齋云云不覺自喜非好人稱奬貴知我者希¶也<md:KR4e0215_SBCK_007-11a>¶張烈女文字四首送觀安亭近日有此事也規利者¶頗
欲撓其獄今幸得白矣此間旱荒殊甚家人作苦¶且艱
食因少留日下當還¶
磚磈寄還惜無六驢載以入京耳益舟誌可冩出觀¶之
舟中無事偶思此作却有意不可草草觀也¶
水利論具有前人之論特為疏剔之意望當事者行¶其
言以恵東南之民非有牛鼎之意也
<pb:KR4e0215_WYG_038-14a>
送行文各以其意為之可也如以册葉强人俗矣¶
施君所索文字昨欲從養吾取來尋思吾軰所作一¶出
必有以破俗人之論不可苟者且待來年與之今<md:KR4e0215_SBCK_007-11b>¶日恐
太草草耳¶
　　與王子敬四首(以下十五首皆哀悼之語/)¶
兒子壙志附去二通其一與子欽去年令讀騷即此¶時
也兼以時序相感痛不忍言此亦至情嘗為人所¶嘲笑
豈皆無人心者哉乞勿以示人
<pb:KR4e0215_WYG_038-14b>
孺允數來索侑觴之辭苐歌哭不同日時有通問者¶作
一二語荅之輒顛倒不能成字也顧足下懇懇之¶意乗
僕未東必得面談就君所欲言比次書之可也¶不知諸
公何日行如此風景更難宿留也區區得失¶乆已置之
度外但此回不見往時人唐人有云海内<md:KR4e0215_SBCK_007-12a>¶無家何處歸
此極痛怛耳¶
庚戌秋山妻欲學毛詩從問大義為書文王之什尋¶因
兒女病遂廢巻昨還簡篋中得之極悲義多與前¶人異
<pb:KR4e0215_WYG_038-15a>
者奉去乞一看稍暇當續此業也¶
　　與沈敬甫七首¶
二詩乃哭耳不成詩也昨見諸友多欲為僕觧悶者¶父
子之情已矣惟此雙淚為吾兒也又欲自禁耶¶
安亭情景更悲念兒在枉死城中也山妻哭死方甦¶舊
疾又作矣所索文字付之尚書序亦乞録付庶病¶者少
寛當以此等自觧然恐不能觧也痛痛頭髪嘗<md:KR4e0215_SBCK_007-12b>¶有二三
莖白者照鏡視十二月忽似添十年也人非¶木石奈何
<pb:KR4e0215_WYG_038-15b>
奈何寄去亭記欲圖刻石不知如何可就¶五弟觀之世
之君子若以曾子之責子夏者則吾有¶罪焉耳¶
痛苦之極死者數矣吾妻之賢雖史傳所無非溺惑¶也
寄去僧疏僕書二句葢天問楚些之意偶於此發¶之前
後有六首又有偈一首别有荅人小柬連書一¶道敬甫
就五弟處觀知我悲也¶
自去年涕淚多不能多看書义念新人非故人殊忽¶忽
耳<md:KR4e0215_SBCK_007-13a>¶
<pb:KR4e0215_WYG_038-16a>
壙志子建云亦似但千古哭聲未嘗不同何論前世¶有
屈原賈生耶以發吾之憤憤而已欽甫云更似髙¶人一
籌也¶
滄浪生攜阿郎影來一慟㡬絶此生精神覬欲運量¶海
宇不意為此子銷鑠將盡如何西狩獲麟反袂拭¶面稱
吾道窮子觧之乎世人真以吾為狂耳¶
世美堂記可為知者道人固有對面不相知者亡妻¶幸
遇我耳作罷與兒子嗚咽也
<pb:KR4e0215_WYG_038-16b>
　　與王子敬二首¶
秋髙氣清明月皎然永夜不寐惟有哭泣而已向作<md:KR4e0215_SBCK_007-13b>¶疏
偈數首獨曾寄孺允今寄去一巻昔在萬峰山中¶讀大
藏經信其理如此非狂惑也¶
前承過遂遭虎狼之驚感念至情極不忘也像贊一¶首
奉寄日閲禮書欲依先王之制以送死者而嘗不¶及子
建之徒輒唱浮議動引王夷甫亂天下之言殊¶為可惡¶
　　與沈敬甫二首
<pb:KR4e0215_WYG_038-17a>
不見忽踰月節候頓易日增感傷凉風吹人悉成涕¶淚
令女未有紙錢之及此心歉歉鳬短鶴長其悲均¶也何
如何如<md:KR4e0215_SBCK_007-14a>¶日苦一日思深如海盡變為苦水如何如何承寄奠¶不
敢辭敬甫雖有哀痛未容相比也疏二首寄去今¶日低
首世尊前矣别有報人小帖數幅可與五弟索¶觀也¶
　　與余同麓太史(以下皆為長興事自明者/)¶
歳杪人自北還備道閣下終始成全之大徳及兩辱¶手
<pb:KR4e0215_WYG_038-17b>
教銜戢殊深二月當遣人受勅邅廻顧望又不覺¶遷延
逾春今兹乃獲遣行伏乞指示生死得沭光榮¶有光三
月二十日離家五月十日始到邢適監郡者¶在郡又以
官舍乆無人居且比諸僚獨隘僅僅編葦<md:KR4e0215_SBCK_007-14b>¶聚土為書齋
度俸錢才可以自給然不能有餘以及¶隨行家口而百
物皆貴幸來時頗借貸糴大米三十¶餘石足資半年矣
故事馬政郡以閲視為名姦利由¶此生今惟專委之縣
既有縣令為之親臨又無郡擾¶人頗以為便自此絶不
<pb:KR4e0215_WYG_038-18a>
與吏民交涉日日閉門亦無¶士大夫往來差能自安但
論者皆欲為有光擇官得¶清閒之任以為隨材而不知
有光之所苦乃在於犯¶忤姦豪其為怨毒積毁入於持
權者已種深根是以¶滿朝之公論不能勝一二人之口
也今此之官若隨¶資除授更下於此真抱關撃柝亦安
也特以為以此<md:KR4e0215_SBCK_007-15a>¶處不肖不齒録之地則不能甘也承相
知之深相援¶之切感之至者更不能為言以謝獨述區
區之隠情¶伏惟照察臨書不任惶恐
<pb:KR4e0215_WYG_038-18b>
　　再與余太史¶
六月中人還知道體漸平不勝忻𢠢且捧教札惓惓¶之
意銜戢曷已有光於世最號為偃蹇憔悴之尤者¶明公
一旦振㧞之至今海内嘆仰乃徒以守職愛民¶之故不
知顧慮以取&KR0311;怨竊望明公能振㧞之於其¶始必能成
就之於其終所謂成就之者非敢求上進¶以與唼喋者
爭時取妍也特求使之不失所而己矣<md:KR4e0215_SBCK_007-15b>¶前瞿少宰致書
李相徒亦以平日之相憐非有光之¶有求而辭不盡達
<pb:KR4e0215_WYG_038-19a>
其意亦以有明公代為之言耳先¶人勅命計此時已用
璽欲遣家人乃寸步不能自致¶適有馬吏赴太僕敬附
此勅命即令去人齎賜幸幸¶許君盡頗盡林壑之美玉
堂清暇可以資一玩也¶
　　與吳刑部梁¶
往在白下幸獲同登過蒙憐愛囘思歘然逾三十餘¶年
而吾丈交道久而愈篤自初旅食京華䘏其匱乏¶昨者
讒人罔極雪其誣枉至情懇懇卓然髙誼雖古¶所表見
<pb:KR4e0215_WYG_038-19b>
於世者僅一二數而已矣若以感激不能自<md:KR4e0215_SBCK_007-16a>¶勝為謝又
非所以待吾丈者也今到邢已半月舍中¶落然無具與
妻子相對殆不聊生獨自攜書千巻旦¶暮呻吟足度日
月頃在家日聞吳興事甚怪幸彼大¶吏持平不得縱然
中傷之計日行矣諸乙丑同年如¶陸杭州謝武進皆得
重劾尋無恙而李夷陵甫自州¶遷佐郡又得入内署矣
朝廷大公本無意必而獨於¶僕一人未見曠然者知子
蘭之譖深也此來實以御¶史大夫少宗伯之知今獨重
<pb:KR4e0215_WYG_038-20a>
生疑畏未測所以頼吾¶丈見告當自劾去矣自選援在
越即不敢通書朝貴¶獨去冬欲引退乃於諸公自言其
私并求應得誥命<md:KR4e0215_SBCK_007-16b>¶今遣人至余太史所受誥略布區區
伏惟矜察¶
　　與周子和大參¶
居京師日日趨朝朝罷入閣中宰相出然復隨而出¶然
殊無一事修史則職守掌彼皆治庖者僕乃尸祝¶耳制
誥皆有舊式惟贈誥間為之於世間榮辱得失¶了不闗
<pb:KR4e0215_WYG_038-20b>
於胸中謂可以避世非謬也諸公相憐謂更¶有别處僕
殊無望於此日在金鋪玉砌間行殊不覺¶勞也本欲即
歸生平强項不肯被鄉里小兒以虚弦¶驚下耳荷茶陵
公相知今日改謚文毅弟適當草制¶甚喜幸公子亦在
中書日與班行相綴真見門生老<md:KR4e0215_SBCK_007-17a>¶白鬚也内江公尤篤
師門之義毎相與言張公或至¶淚下内江之薦達如茶
陵苐每恨言未能行耳新鄭¶素為吾兄不平弟去年書
往亦及之今當路一似循¶途守轍殊不可觧
<pb:KR4e0215_WYG_038-21a>
　　又¶
江都為相之日更辛苦於下帷之時黄童白叟歌咏¶於
田野朱衣紫綬讒搆於朝廷不見河陽之褒反被¶相州
之譴今日歸田之計已決候代即行不久奉侍¶恐勞見
念先此啓知¶
　　與曾省吾參政<md:KR4e0215_SBCK_007-17b>¶張虛老行附記不知為達否僕非敢縁舊識求門下¶有
所掩䕶也在縣比古人則不及比今日亦當萬萬¶何向
<pb:KR4e0215_WYG_038-21b>
越中乃似無聞知者直是可恨門下行省所在¶問民疾
苦若彼處一二鰥寡民得自言則白矣區區¶非愛爵禄
者名亦不得不自愛失奸人豪右非民情¶也好人所惡
惡人所好非是非之真也察民情與是¶非所究竟實門
下之責不得不瀆告伏惟不罪幸甚¶
　　與曹按察¶
奉别匆匆又經半嵗門下為中朝士大夫推服以為¶當
世名流今蹔屈作西湖主人内召應不乆也鄙人<md:KR4e0215_SBCK_007-18a>¶向年
<pb:KR4e0215_WYG_038-22a>
為吏吳興雖跼蹐百里而志在生民與俗人好¶惡乖方
遷去後極意傾䧟今幸公道昭明諸老見察¶苐越中昔
時和聲而讙者猶似有一重障翳僕隨緣¶來此宦情甚
薄然大丈夫亦不肯黙黙受人汙衊執¶事總領外臺主
張公議若不明告恐䧟左右於隨俗¶附和之流非鄙人
所以事門下也君子信盗亂是用¶暴盗言孔甘亂是用
餤三復所患詩觧良深嘆息同¶年沈秋官行附起居狀
敢布情悃不一
<pb:KR4e0215_WYG_038-22b>
　　與慎御史¶
有光叨竊貴郡而山城僻處日治文書束脩之問不<md:KR4e0215_SBCK_007-18b>¶行
於境外執事獨念生平數賜存問顧無以為報者¶比得
改官一時匆遽又不得詣别恨恨當其在貴郡¶甚邇也
可以見而不見今去之雖欲見而不可得矣¶縣事無足
言者執事姻親在彼必能略道之聞郡中¶置獄大異為
善者懼矣謂隨夷溷而蹻跖亷昔賢云¶然今乃真見之
東坡先生為孔北海贊云使操害公¶時有魯國男子一
<pb:KR4e0215_WYG_038-23a>
人爭之公庶㡬不死執事為鄉邦¶重望不獨故人私情
天下公義亦可發憤言之乎博¶士學官至閒冷也微文
及之輒㸃汚尤可嘆訝適來¶特求書為西道觧之幸勿
靳也<md:KR4e0215_SBCK_007-19a>¶　　與馮某¶
昔在都水荷蒙垂記隔濶五載靡日不懷邢中得邸¶報
承有浙行省之命旌斾循西山而來庶一望幨帷¶竟不
可得行省分司吳興僕前令雉城屬也當時與¶人虛舟
<pb:KR4e0215_WYG_038-23b>
相觸耳竟成&KR0311;恨今髙飛逺逝而矰繳甚設¶韓潁川之
拘持蕭長倩馬季長之附㑹李子堅何獄¶不成此漢良
吏儒者猶忍為此况臭味不同隂鷙成¶性者哉僕素受
相知若不奉告青蠅之言或未加察¶是僕反有負於門
下也有文字頗委悉附上并求五¶嶽大理轉達伏望炤
諒<md:KR4e0215_SBCK_007-19b>¶　　與徐子與¶
欲奉候者數矣顧難於遣人是以遲之乃辱賜書及¶多
<pb:KR4e0215_WYG_038-24a>
儀感愧感愧張人去後凡三附書以彼機穽可畏¶不勝
杯蛇之疑行計殆輟承教即復翻然王大夫報¶書云良
玉不剖當有泣血以相明者僕雖媿此言然¶京師士大
夫相信實頼吾丈雅故推轂之即北轅無¶後顧憂尤恃
吾丈力也薄儀附致束脩之敬草草希¶宥¶
　　與俞仲蔚¶
前奉别造次不能達其辭至京口曾具文字委悉遣<md:KR4e0215_SBCK_007-20a>¶人
送鳳洲行省矣湖守懷大惡頗類韓延壽之拘持¶蕭長
<pb:KR4e0215_WYG_038-24b>
倩也僕仕宦之興已索然勉强此來少不安即¶思投劾
去矣然不能無望當世賢者使善善同其清¶惡惡同其
汙也吳興有便信須公再及之¶
　　與張虛岡¶
十月中遣人奏求觧職吏部抑不上諸相知者皆以¶書
勸勉謂有薄淮陽之嫌以此復當暫行要非心之¶所樂
終當觧去耳前在省見學道亦素相知頗加禮¶遇言及
諸生保留事忻然置之不問後有讒説復加¶害諸生甚
<pb:KR4e0215_WYG_038-25a>
苦宋太學生今議者多罪之然留李綱救<md:KR4e0215_SBCK_007-20b>¶董槐亦可罪
耶殺陳東竄陳宜中其果何如人耶公¶於僚友間一言
可觧毋使僕負慚於彼中士民也恃¶素知瀆聒幸恕¶
　　與周興叔¶
向人遣赴京求觧官諸公來書皆勸勉以為不至無¶以
間執讒慝之口念海内猶自有相憐者復黽勉北¶行然
長林豐草是其本性度終不可乆縻也吳興事¶聞邇者
氣燄稍沮然毒螫終未巳頼大人君子始終¶保䕶耳小
<pb:KR4e0215_WYG_038-25b>
文副薄儀聊致贐敬諸不敢言謝者叔向¶不見祁奚之
意也乞鑒念<md:KR4e0215_SBCK_007-21a>¶　　與陳伯求¶
在縣未嘗致書中朝士大夫雖足下之素知愛音問¶殆
至隔絶今一月兩致書有所廹不得己也巳上疏¶乞觧
官只恐所使人或有邅廻及先人所得恩命須¶先行幸
留念媢嫉之人亦足以快志矣而狺狺猶不¶已今世亦
有一種清論但其人方受阨莫肎言向後¶乃稍稍别白
<pb:KR4e0215_WYG_038-26a>
則其人已焦爛矣吳興方置獄掠無罪¶人鍜鋉為罪人
觧脱甚可駭此其於僕非直蚊虻之¶噆膚而已不得不
恐為知已言之¶
　　與于鯉<md:KR4e0215_SBCK_007-21b>¶辛苦為縣尚望俎豆我於賢人之間不意行後舞鰍¶鱣
而號狐狸如此殊可駭異然不足問也承翰至草¶草謝
不一¶
　　與吳刑部維京
<pb:KR4e0215_WYG_038-26b>
昨者得從諸鄉老獲侍清誨不謂亟承超拜攀留無¶計
徒切悵仰而已鄙人為縣無狀顧不敢鄙夷其民¶童子
婦人所知雖謗讟煩興而公論猶有十八九田¶野之謡
當亦流傳於苕霅百里間也去冬遣人北行¶乞觧官苐
諸老相知者多移書勸勉蹔為治行可謂¶進退次且矣<md:KR4e0215_SBCK_007-22a>¶　　與王禮部¶
昨者輕詣尋辱枉顧造次不及有所言百川孫丈僕¶舊
同學相知也今司理吳興僕前所治縣事多相闗¶欲乞
<pb:KR4e0215_WYG_038-27a>
一書致僕鄙意僕業已觧去不當復有顧念但¶在彼殊
苦心理寃捕盗平徭省賦無慮數十事恐姦¶巧之徒有
不便者乘其去而反之僕以此不能忘情¶於彼地之民
耳須求孫丈留意但有錯謬亦不敢偏¶執以求覆䕶也
平日不敢虐㷀獨而畏髙明以此取¶怨不少古人所至
問民疾苦民間疾苦與其是非甚¶真今在位者徒信流
言小民之情其伏也乆矣如孫<md:KR4e0215_SBCK_007-22b>¶丈肯留意於此僕三年
辛苦亦得暴白然不敢求人¶之知也以求知者知耳書
<pb:KR4e0215_WYG_038-27b>
不必别賜但求左右便中¶及之草草幸恕¶
　　與孫百川¶
去嵗過海虞㑹王笠洲因屬之為書道意笠洲亦以¶曲
周事相托誠以作縣百責所萃雖曲周無纎毫蹉¶跌然
不得不懼也恐有從其後捃拾之者耳在縣時¶事僕不
敢求尊丈私庇只求察於彼處民情而已若¶問堯於跖
不可也宋廣平責張燕公云名義至重鬼¶神難欺此責
在尊丈僕何所與太府公素相包容適<md:KR4e0215_SBCK_007-23a>¶聞有讒者知盛
<pb:KR4e0215_WYG_038-28a>
徳必不介意然區區有聞實不自安¶望從容間及之朱
進士還附此¶
　　與某通判¶
二年間荷包容無有纎芥聞臨行有讒者言僕具帖¶子
於軍門軍門大官即一見便具帖子訕上官當以¶為何
如人也雖愚妄亦必不為軍門趙公在邢郡相¶處數月
今召還部望入郡時面問之有之趙公不肯¶諱也詩云
君子不惠不舒究之言君子之於讒人所¶當推其所自
<pb:KR4e0215_WYG_038-28b>
而遲究之也計明臺於此亦必置之不¶較然鄙人之情
不肯晻昧自處於薄耳<md:KR4e0215_SBCK_007-23b>¶　　與徐子言¶
向僻處山縣不與世通遂不覺違離數載懷仰何可¶言
常怪吾吳中宰縣者坐貴之甚㡬與民庶隔絶頗¶不然
之故為縣一切弛觧雖兒婦人悉至榻前與語¶每日庭
中嘗千人必盡决遣而後已不為門户闌入¶之禁至所
排撃皆大奸待士大夫必以禮而未嘗不¶以情處獨流
<pb:KR4e0215_WYG_038-29a>
俗所以為訾者不馭吏也實亦無負於¶百里之民不幸
有所忤犯致凶徳參㑹極其排陷幸¶當世士大夫猶有
憐之者僅不竄謫然於儕輩已不¶比數矣昨嵗因遣人
領先人勅命即具疏乞觧職南<md:KR4e0215_SBCK_007-24a>¶岷王公故相知抑不上
復貽書勸勉然次且乃至五¶月到邢意已悔恨此行矣
銅梁張公近按察天雄云¶遇執事江陵備道見憐之語
且云當時亦未意來此¶張公以是頗相禮遇隔越數千
里無尺素之文而兩¶公獨相與語於江漢之間即謦欬
<pb:KR4e0215_WYG_038-29b>
無不聞極令人感¶嘆特遣人托子完寄謝㑹晤未卜不
勝瞻跂¶
　　與馮樵谷¶
在湖極自負得意處不減兩漢循吏非誇言反被狺¶狺
者不止此是闗係世道僕一身何足惜在邢無一¶事可
稱吏隐然巳覺世途不可行河氷觧即謀南歸<md:KR4e0215_SBCK_007-24b>¶矣¶
　　與沈雲泉秀才¶
朱秀才來具知動止為慰比在縣見士民有徳者必¶敬
<pb:KR4e0215_WYG_038-30a>
之咨訪之如執事葢所敬而咨訪者然未嘗有屏¶人私
語也公家門户亦無私也在内署無事思彼中¶一一可
記憶雖疎濶其為小民者已懇至矣今日蒙¶見念亦以
自考未相忘也¶
　　與朱生大觀¶
令弟重趼數千里來力不足以振之然髙義已動京¶師
矣鄙人官資何足道只平日在貴縣不曾欺神不<md:KR4e0215_SBCK_007-25a>¶曾欺
民今見貴縣之人真無慚色也如得掛冠還相¶近可與
<pb:KR4e0215_WYG_038-30b>
一二知友時見過否¶
　　與同年陳給事¶
間濶乆矣國事委重從官吾丈何得偃仰林下也在¶縣
良苦無知之者而傾䧟萬端平生雖置毁譽於度¶外然
不能無憤悒耳吾丈幸時召田野無告之人問¶狀當必
有十之五公論也名譽不著朋友之過吾丈¶可以坐觀
不置黑白於其間乎此非為不肖亦以為¶彼邑之民也
此後莫肯有誠心為民者矣朱文學來¶備訊起居附此
<pb:KR4e0215_WYG_038-31a>
為候<md:KR4e0215_SBCK_007-25b>¶　　與王子敬¶
袁吏部來不承音問殊為失望吳興事頃得信知鄉¶人
意殊不佳毎與道亨言辛苦二年餘專為彼中見¶告者
力保䕶之其實自謂不媿古人不意乖忤如此¶道亨亦
以比境具知深以為嘆今向人言若真負塗¶汙而求人
洗刷者昔人有因仕宦為人羅織以為憂¶者龜山先生
曰顧君所自為何如耳苟自為者皆合¶道理無媿而不
<pb:KR4e0215_WYG_038-31b>
免焉者命也不以道理為可慿依而¶徒懼其不免則無
義無命矣僕來此亦偶爾乆不作¶仕宦計待冬杪入京
即自劾免歸也<md:KR4e0215_SBCK_007-26a>¶　　又¶
范司成已行後始拜内閣之命附書未之及今淹延¶不
覺又三月每日不思歸也北來者皆言鄉里少年¶更聚
㑹羣不逞極其相傾屏麓亦頗知意不輕言若¶從容叩
之亦必無隠也僕所以不去者非能為千仞¶之翔苐不
<pb:KR4e0215_WYG_038-32a>
肯為虛弦下耳¶
　　與周孺允二首(以下多述宦況/)¶
初至長城尋有書寄謝諸公皆見教公獨無所荅豈¶有
不足於中抑去人不能守候也縣號難治欲以曹¶平陽
卓子康之道治之俗人皆非笑然如人病乆多<md:KR4e0215_SBCK_007-26b>¶服參苓
元氣亦可漸還附子大黄終不敢用也陳謙¶甫還能具
道此中事并托面候不一¶
到縣不能致一問可知吏之俗矣太湖去治二十里¶不
<pb:KR4e0215_WYG_038-32b>
一游向到臨安與子實約游西湖子實竟不至又¶連日
雨命輿至城外遶城一望而已俗何可當為吏¶不能作
氣勢人頗謂之不能多有見教者老人豈復¶肯受人見
教耶任性而已太夫人起居萬福人便草¶草附問山茗
少許公非乏乃致逺忱耳¶
　　與唐同年(諱愛/)¶
契濶數易寒暑懷念何可言五月到邢不覺已廹冬<md:KR4e0215_SBCK_007-27a>¶咫
尺魏闕不異湘楚何啻子雲寂莫而已
<pb:KR4e0215_WYG_038-33a>
　　與鍾上舍¶
承不忘先契甚荷昨晩所言尤荷相念然如對峰為¶布
衣交可也流行坎止當順所遇不敢以顚沛失其¶故步
推薦自是在位者之責待吾求而薦即其人不¶足重矣
何以彼薦為榮有要官萬望莫及鄙人姓名¶不惟無益
反見累耳¶
　　與龔子良¶
承贈言匆匆又遭子婦之喪不得過謝文雖非所當¶然
<pb:KR4e0215_WYG_038-33b>
皆實録非相知何以能相信如此天下士大夫已<md:KR4e0215_SBCK_007-27b>¶成一
番風俗無論三代説兩漢循吏已被訕笑矣生¶民何辜
而遭此不幸也家人京口囘者附此為謝¶
　　與傅體元¶
承過舍相送又有扇金之恵惡俗雅不信人惟徐龍¶灣
書來云安有五月披裘而拾道上遺金者乎徐君¶非面
譽人者人情不相䘏所以不却來賜也京口人¶還附謝¶
　　與王子敬六首
<pb:KR4e0215_WYG_038-34a>
南還與旌斾差池僅旬日恨不一㑹僕以二月十二¶之
任山鄉乆不徐令告訐成風犴獄常滿治文書至<md:KR4e0215_SBCK_007-28a>¶夜不
得息殊違所性所幸士民信其一念之誠兒童¶婦女皆
知敬慕深媿無以使之不失望耳每一聽斷¶以誠心求
之此心自覺豁然清明仕與學信非二事¶也如是行之
無倦知古人不難為矣¶
所云楊君云云向亦戲言及之公遂以為實然深用¶歎
惜彼以梁國之鳥嚇我矣衰晩得一命真自信凡¶事須
<pb:KR4e0215_WYG_038-34b>
行其庭不見其人何可望人知我也¶
縣乆敝所應用官錢並被侵没衙中一魚一菜悉自¶買
比市價此尤可笑日理民訟一日人命亦可數起¶昔年
彭户部在吾縣頗稱徤吏計僕所決之訟兩月<md:KR4e0215_SBCK_007-28b>¶間多於
彼三年矣奈何自苦如此向到顧渚採茶登¶覧太湖悵
然有歸來之志承及宋史意甚恨恨恐遂¶不能有成然
不能忘也人行草草¶
相違忽忽遂經嵗相晤未卜何日自來此凡三得書¶每
<pb:KR4e0215_WYG_038-35a>
開函如對面復増悵然縣在太湖上山水甚嘉顧¶日理
文書少休暇令人益自嘆俗耳楊夫人既廹遷¶死殊可
痛其他蠻觸之争不足道也令弟家信中必¶悉之太守
公孫子陽之徒得公書暴之不然復寒之¶矣半嵗中決
獄數百事陳謙甫曾抄其一二别無文¶字因附去此中
亦有精微之理暇時可一覽餘文字<md:KR4e0215_SBCK_007-29a>¶俟續寄¶
周興叔近已過郡去矣有序送之匆匆未及録去王¶元
美自大名還致彼撫公意大略如王少宰所云當¶作書
<pb:KR4e0215_WYG_038-35b>
院山長耳方爾次且得元美此言始復作行計¶夏二不
及附書¶
五月初十日至邢道亨署篆今初六日太守始至官¶中
殊無一事公庭閴然未見南方為吏如此者惟土¶俗儉
陋近來務為裁損㡬於貊道然愚性甚樂之苐¶孤危之
迹終不自安也¶
　　與沈敬甫四首<md:KR4e0215_SBCK_007-29b>¶考選庶吉士存老甚有意諸公亦争為言而給事中¶又
<pb:KR4e0215_WYG_038-36a>
題本欲限年此輩意忌實違之俾不通也吾亦雅¶不欲
就但隨緣得一官諸公自徒紛紛耳¶
人生出處有定由人不得讀以杞包𤓰含章有隕自¶天
之辭殊覺有味出宰山水讀書松桂林有何不可¶内閣
無所事日食太官之膳而已有相知者云更欲¶有所處
然僕殊自愛寂寞令千載之下想見揚子雲¶髙致閣中
見掲髙皇帝諭中書文云先書之天地¶無有也後書
之天地天地也先書之聖人無知也後¶書之聖人聖人
<pb:KR4e0215_WYG_038-36b>
也此語甚竒若欲盡此言則此官須<md:KR4e0215_SBCK_007-30a>¶與天地聖人冥㑹
者乃為盡職今世求揚子雲何可¶得¶
山城僻處非當孔道雖隔一湖視燕京更逺耳為五¶斗
米折腰意黙黙不能自得也生子癡了官事官事¶未易
了奈何丙丞相不案吏僕性實不喜案吏人謂¶不能稍
案吏人翕然稱之僕獨笑謂吾非案吏者聊¶以戲君然
竟不案吏也毎視事吏環立婦人孺子繞¶案傍日常有
數百人須臾決遣自以為快或勸自尊¶嚴如神人又不
<pb:KR4e0215_WYG_038-37a>
能也與太學生飲人或譏之然無太¶學生肯相召飲者
恨不得與老兵飲耳人須當任性<md:KR4e0215_SBCK_007-30b>¶何可强自抑遏以求
人道好昨從顧渚山望太湖風¶帆半日可到家矣以公
相知及之¶
　　與陳吉甫¶
吾兄何日計偕明年過二月恐僕又還舍不相值也¶王
大夫真有故人情然政不必依靠人往來自任吾¶意耳
一日有事天雄見向時石丞子執經門下者與¶之坐乆
<pb:KR4e0215_WYG_038-37b>
之别去人生何自苦吾輩尚不可謂之老然¶同時已半
謝矣府中夜卧聞更鼔聲醒然不寐追念¶平生故人欲
如少年聚㑹何可得也偶人還附此為¶問草草<md:KR4e0215_SBCK_007-31a>¶　　與顧懋儉¶
四月二十五日五月初四日十九日書並至是日亦¶有
書寄家硃巻為王内翰攜去未還抄本在十九日¶封中
想見之即無一字改者但繋辭後篇謄録錯誤¶因改二
股不能記原稿耳天下人非無識者惟填榜¶時有鬼魅
<pb:KR4e0215_WYG_038-38a>
也館試嚮見徐少師已面告不赴後科果¶奏限年士論
亦頗為不平類有媢嫉之者然吾亦何¶意大冶鑄金金
豈踴躍自謂我為干將莫邪乎日來¶讀書稍接續甚好
但須沉着莫輕放過望并以此規¶切二子也<md:KR4e0215_SBCK_007-31b>¶　　與萬侍郎(以下四首係馬政/)¶
駕還欲約知友送之郊外竟先日而去其髙風不可¶及
賢於東都門外送者㡬千輛矣僕黽勉於此頗以¶揚子
雲寂寞自觧然思潁之心不能一日忘也太僕¶志己梓
<pb:KR4e0215_WYG_038-38b>
完僅一月而成又無考訂然於國家馬政因¶革之際頗
反覆深致其意幸賜覽有便不惜示教¶
　　與曹按察¶
雉城朱進士曾負笈函丈今魁秋榜足為門牆桃李¶之
光惟鄙人昔在雉城亦有從遊之舊因其歸省附¶候起
居太僕寺南滁有志此舊無志適兹草創然於<md:KR4e0215_SBCK_007-32a>¶考牧一
事見今天下事徒日事紛更而不察其所以¶然往往類
此有可慨者僕所以於此書因革之際未¶嘗不反覆深
<pb:KR4e0215_WYG_038-39a>
致其意焉惟覽而教之¶
　　與顧太僕¶
續送到三縣牧馬草塲碑乞賜省入此孝廟初年新¶政
所在勒石官廨實為乆逺之計今若並移文畿内¶河南
山東州縣各拓一本送上取載誌内尤為有據¶也謹白¶
江湖廊廟之隔幸得一冄晤言遽出國門不任懷悵¶管
馬官於太僕為屬因被檄留館慈仁寺校定志書<md:KR4e0215_SBCK_007-32b>¶連日
批閲獨遼東陜西山西甘肅行太僕寺苑馬寺¶絶無文
<pb:KR4e0215_WYG_038-39b>
字可考駕部掌故所存乞煩令史查考抄示¶及楊䆳庵
嘗以都御史督理馬政不知何年停止前¶此有以都臺
巡督者否又楊公所督陜西一路遼東¶山西甘肅亦曾
有専差否其餘有闗馬事可以指教¶者不惜詳示¶
　
　
　
　震川别集巻七

<pb:KR4e0215_WYG_039-1a>
欽定四庫全書
　<md:KR4e0215_SBCK_008-1a>¶震川别集巻八¶
　¶　　<md:KR4e0215_SBCK_008-4a>¶　　<md:KR4e0215_SBCK_008-6b>¶　　<md:KR4e0215_SBCK_008-9b>¶　　<md:KR4e0215_SBCK_008-13b>¶　　　明　歸有<md:KR4e0215_SBCK_008-14a>¶光<md:KR4e0215_SBCK_008-14b>¶　<md:KR4e0215_SBCK_008-22b>¶撰<md:KR4e0215_SBCK_008-1a>¶　小簡¶
　　與周澱山四首¶
通家不得一晤殊恨昨自京口渡江即從六合行十¶二
日已抵郭外寓報國寺得董御史薦剡想此時公¶亦有
聞也前年在部見髙老甚加惋惜及㑹芳洲抵¶掌而談
<pb:KR4e0215_WYG_039-1b>
此事向寂然無及者董公乃有破格之請可¶知海内猶
有人不覺有貢公之喜也¶
方得邸報適有人東還附上亦私心之喜也此中事¶殊
異常攝縣者日欲中傷一日忽發狂自繫太守前<md:KR4e0215_SBCK_008-1b>¶殆若
有神吳興人喧傳其事有光於世誠孤立惟恃¶蚩蚩之
民猶欲爼豆于賢人之間耳然益厭苦唯恐¶去之不速
也人行速秉燭書此殊恨不悉¶
奴行書略具又使靣陳冀鑒私衷平生不肯媕阿今¶似
<pb:KR4e0215_WYG_039-2a>
落井而向人號者然殊不然直當明目張膽耳近¶得閣
老書云祖宗有法度朝廷有威福天下有公論¶國之所
恃以立也而今法度不在祖宗威福不在朝¶廷公論不
在天下人持其説蒼黄翻覆以與天下爭¶勝而敢為不
顧紀綱决裂風俗頽靡人心紛亂而莫¶可収拾不知何
究竟偉哉斯言錄以似吾兄讀之一<md:KR4e0215_SBCK_008-2a>¶快也北地極寒珠
米桂薪殆不能度日冬杪入賀即¶疏乞歸耳㕔記并雜
文托傅體元録呈至否方有書¶與陸希臯俞仲蔚頗覺
<pb:KR4e0215_WYG_039-2b>
暢也㕔記已入石再寄二通¶并神應記乞視之¶
比至京實欲求還田里適時事一新元老雅故相知¶有
此遷轉以是不敢言去此本無繫戀意鄉里少年¶何乃
以梁國之鳥相嚇也承念及之餘令兒子靣悉¶
　　答周澱山¶
適承敎誨懇懇愈增悲感老父在堂未敢以死然所¶謂
生民之至艱荼毒之極哀者雖強自抑制淚如河<md:KR4e0215_SBCK_008-2b>¶海水
不能止也亡者與尊嫂恭人同自南戴服屬非¶逺不幸
<pb:KR4e0215_WYG_039-3a>
以絶異之姿嫁薄命郎天下至寳措置非所¶珠摧壁毁
汶汶以沒真千古之痛也禮齊衰對而不¶言獨荷眷念
無已之情聊此奉謝并錄報謝小簡數¶幅欲吾兄知吾
至情如此類非世人語世人見之未¶有不大怪以為狂
惑也¶
　　與王仲山¶
欽承髙風末由瞻覿向者山居之記實乃致想之深¶雖
辭㫖蕪穢而神馳于烟波崖石之間如謦欬於貴¶人之
<pb:KR4e0215_WYG_039-3b>
側者然非敢以擬古人公不加鄙斥賜之裒賞<md:KR4e0215_SBCK_008-3a>¶不自意
遂見取於名賢獲華衮之榮也為之大喜過¶望而内顧
僝然無當卒又驚以疑也更辱名畫及禮¶幣之惠以先
公墓石見委敢不黽勉承役自效於知¶已使旋草率奉
布不一¶
　　示廟中諸生¶
諸君在廟中者志意修潔藝業亦精進深以為喜但¶嵗
月如流人情易弛願更加鞭策以成逺大日逐課¶程須
<pb:KR4e0215_WYG_039-4a>
遵依條約寧遲毋速寧拙毋巧庶幾有真實得¶力處又
此廟神靈一方所崇奉精神英爽必萃子此¶須朝夕提
省此心嘗與之對越聰明睿智自當日增<md:KR4e0215_SBCK_008-3b>¶月長而不自
知矣¶
　　與吳三泉¶
沈母文草略殊不足觀僕所以不辭者非謂其能于¶此
蓋肄業習之也顧汩汩俗學胸中無此意味而強¶為之
斯汗顔耳幸賜裁削或甚悖謬勿出可也
<pb:KR4e0215_WYG_039-4b>
院試文字一時應酬有司之計既已不甚記憶性又¶懶
書度所以受知門下有不在此毋苦相逼也¶
緑蕉可分乞命守園者為銀鹿助強以家僮他出故¶也
建蘭遺種公固已棄之并以賜僕何如僕舊時讀¶書東
臯後家居為作志以為恨不得負其地以歸今<md:KR4e0215_SBCK_008-4a>¶舍前所
植並公家物則可謂負其地以歸矣幸恕不¶亷¶
昨侍坐燈下偶懷逺人不覺為情所使中夜思之赧¶然
汗出此亦侍于君子之愆也已知罪矣晨欲往東¶臯然
<pb:KR4e0215_WYG_039-5a>
心火騰沸鼻中頗有氣息遂嬾束髪也¶
子賔老母免役事權在糧里官府未便見察若欲作¶書
事類無因恐有按劒者鄉間人見秀才甚大便欲¶使之
説事可笑¶
辱公誤知豈敢自處以薄但由本性不欲作世俗寒¶溫
禮數密知公起居足自𢠢矣童子不能悉吾意以<md:KR4e0215_SBCK_008-4b>¶故語
及¶
有光乆辱過愛毎以古人相期自媿齷齪負慚知已¶中
<pb:KR4e0215_WYG_039-5b>
夜思之痛心赧靣昨以亡友之故傷其冺滅輒強¶所不
能且欲執事一言以為進止亦以執事惓惓之¶意令人
忘其羞澀而來書過加推奬如此光何敢當¶光何敢當
李習之輩意氣何如而韓文公抗顔為師¶光何敢望萬
一于習之而執事以韓自處則無不可¶者光平日議諭
豈能出執事涕唾之餘哉豈大賢君¶子引進後學法固
當爾耶抑以光之庸駑重以激之¶耶嗟乎光何敢當哉
抑執事不以其不可敎因而成<md:KR4e0215_SBCK_008-5a>¶就之則光也不敢不勉
<pb:KR4e0215_WYG_039-6a>
異日或不負為門下士執事¶之賜多矣¶
彌年沉病無一日強健而學荒落坐視歲月之去惴¶惴
焉恐有所失墜無聊之甚大不類少年意趣以故¶不能
時修禮節于左右可謂之簡不可謂之負也僕¶雖極愚
然亦有耳目黒白醜惡不至甚顛倒私自念¶執事僕所
當終身服事者他人之望門下曾不得側¶足而立雖執
事假之詞色終以不類自引去僕乃得¶置門籍令比肩
為人如是而猶有背戾非禽獸好惡¶與人異者不至此
<pb:KR4e0215_WYG_039-6b>
也執事常時有所敎訓未嘗不佩<md:KR4e0215_SBCK_008-5b>¶服以為至言顧僕外
之所示者常不及内十之一若¶不能有所承受此乃質
性已成不可矯強也且執事¶業已知其可敎而敎之又
復疑其人之從之與否則¶執事之過也僕若好諛而惡
聞善言則見絶于門下¶亦乆矣水之為物流動而善入
然丈五之溝朝盈而¶夕除頑石伏于道左愈乆而不易
其處執事將何所¶取乎早間得書意執事垂念之切覺
僕疎逺敎誨之¶至惟恐其不從故為此言激之也無可
<pb:KR4e0215_WYG_039-7a>
荅者遂謝來¶使然終不可不自眀輒復喋喋病中遣辭
昏晦終不¶足以盡意乞亮之得寓圃雜記甚喜計八十
餘葉可<md:KR4e0215_SBCK_008-6a>¶畱二三日錄完奉納¶
初約㑹時草率相叙事又創于表兄僕不宜妄自主¶張
表兄又不即言實不知其意何如也僕表兄雖俱¶在門
下新故亦㣲有不同豈以表兄有親附之意而¶僕乃有
自外之心且諸君意不在㑹也特欲因緣以¶接餘論即
執事不肯幸臨諸君從此解體矣僕特以¶輪次當速乃
<pb:KR4e0215_WYG_039-7b>
實諸君之事非僕一人之私也僕雖得¶譴而諸君何罪
焉明日與諸君拱候拱候之不至則¶相與候于門下必
得請乃已僕無知者稚子畜之而¶已勿以大人意見與
之較短論長也<md:KR4e0215_SBCK_008-6b>¶前夜得侍左右語及僕家事多方顧慮言人所難言¶僕
何人斯乃辱執事知愛如此而來書又復推奬太¶過以
為與僕談論比之飲醇此非僕有所感動蓋别¶乆復聚
人情當爾僕以庸才不能自恣放如古豪傑¶幸而耳目
<pb:KR4e0215_WYG_039-8a>
未甚昏塞自少讀前人書往往若有慨于¶中者私心以
為是猶饑之必當食寒之必當衣非曰¶虛名美譽足以
艶慕人而已也顧末俗意見自為一¶種間出一語稍或
髙聲共訾笑之以為狂掩耳走去¶至不欲聞用是黙黙
無所言以為雖言亦無益頃歲¶補學官弟子員衣冠之
士二百餘人時嘗㑹聚堂下<md:KR4e0215_SBCK_008-7a>¶笑語喧譁而僕踽踽無所
與讀壁上碑刻仰而數屋¶椽耳雖稍與往來謂之相厚
者至今亦不知僕為何¶如人乃辱執事知愛期以古人
<pb:KR4e0215_WYG_039-8b>
以是不覺盡言于執¶事在他人謂之嘿在執事謂之辯
執事所謂可人意¶者乃所以為拂人意者也執事恐南
北仕宦未免乖¶違亦不必為此無窮之慮常憶去年此
日酌酒池上¶于時梅花將發天氣融融如春仲季日初
沒西南雲¶色郁然與溪水照映兼有王生餘樂明旦辱
以詩召¶有花枝那負隔年期之句今豈可得耶乃知離
合自¶有數即今目前而已然矣吕成公初婚一月不出
乃<md:KR4e0215_SBCK_008-7b>¶有左氏博議人言有無叵測然使僕效亦無不可但
<pb:KR4e0215_WYG_039-9a>
偶未能耳來索前書未敢如命留之以志吾過¶
有光頓首三泉先生侍者夫人之所畏者必曰勿使¶某
人知又曰毋為某所短如執事者從容出一言以¶相讓
于僕已無所容今書傳之不快又衆辱之藥之¶苦也更
有毒耶雖然僕乃有以知執事愛僕之深也¶顧僕亦非
剛愎文過者前書所云中頗寃抑聊自明¶耳僕于自責
實不敢少恕居常悒悒媿見鏡中影與¶人言亦無味自
念十一二時已慨然有志古人比于¶今猶碌碌不自克
<pb:KR4e0215_WYG_039-9b>
凡人不為君子則為小人古豪傑<md:KR4e0215_SBCK_008-8a>¶之士日夜㸃檢然病
根卒不能去顧余何人者見人¶呼為小人則怒自揣得
為君子否也孟子曰人能充¶無穿窬之心又曰充無受
爾汝之實若此者所謂義¶也然充無穿窬之心必施于
有穿窬之心之地充無¶受爾汝之實必施于受爾汝之
時乃今得其幾矣執¶事謂僕得某人之半執事雖以謂
僕即其人可也雖¶以謂僕盜蹠尤可也朝歌勝母古人
所惡但曾參居¶之將益深色養墨翟入而聞樂更悲耳
<pb:KR4e0215_WYG_039-10a>
故曰益用凶¶事固有之也昔人謂種樹者爪膚揺本去
而復顧適¶有以害之僕謂樹無知不能自長使其能自
長即謂<md:KR4e0215_SBCK_008-8b>¶知方承主人佳意當一日拱把也豈可謂害之
今而¶後僕知所勉矣别後多至延緩至今乃始得作書
以¶謝知長者不當復念人過也¶
贈言一首繕冩如右僕讀易深有感于否泰姤復之¶際
蓋天下之壞其始必自一人始而其治也亦自一¶人始
此僕于執事之行深為之惓惓也自惟鄙拙不¶習為古
<pb:KR4e0215_WYG_039-10b>
文聊發其所見不能櫽括為精妙語徒蔓衍¶其詞又不
知忌諱俗語所謂依本直説者幾欲自毁¶而又不能已
也僕年已長大一無所成慚負古人居¶常嘿嘿不自得
執事行且立朝功業當遂赫然僕若<md:KR4e0215_SBCK_008-9a>¶不至狂病異日得
遂所圖于是從容閒暇與田夫野¶老歌咏先生長者之
德紀述太平之盛事以振耀千¶百萬年視彼班生為竇
氏執筆愧之千載矣區區今¶日非所論也¶
　　與顧懋儉
<pb:KR4e0215_WYG_039-11a>
蚤所諭極知孝子之情顧力不逮古文又與今人背¶馳
可歎耳目下尚有三四篇皆為貧子乞貸之作如¶先大
夫廼須掃室焚薌不易為也貴州統志付來一¶觀¶
　　與沈敬甫四首<md:KR4e0215_SBCK_008-9b>¶午睡起閲諸論信如所諭中有實物者也大抵得于¶四
明為多或言四明悞君定謬耳此等之作混于數¶千巻
鳥言之中有鼻孔者必能别之不知何以沉滯¶至此也¶
為文須有出落從有出落至無出落方妙敬甫病自¶在
<pb:KR4e0215_WYG_039-11b>
無出落便似陶者苦窳非器之美所以古書不可¶不看¶
旋字枕字即入杜集中便稱佳上乗法全在此也字¶所
以難下者為出時非從中自然所以推敲不定耳¶餘已
悉<md:KR4e0215_SBCK_008-10a>¶大水没路不通人行遂至音問隔絶此鄉懲連年亢¶旱
今歲却種花荳淫雨渰爛奈無圩岸横水泛溢莫¶能措
手昨兩日雨止覺水退一二寸一年所望花荳¶已無有
矣方令人畨畊買秧揷蒔倍費工本又太後¶時然不無
<pb:KR4e0215_WYG_039-12a>
萬一之望人來言西鄉極恇擾非是此地¶髙強此間人
耐荒西鄉人不耐荒耳文字三首送敬¶甫子敬懋儉共
觀嘗記泉老説王濟之官至一品富¶擬王侯文字中乃
自言家徒壁立可笑吾無隔日儲¶然文字中着一貧字
不得殆不可曉也¶
　　與高經歴<md:KR4e0215_SBCK_008-10b>¶翰林待制劉德淵墓表學士王惲撰在城西西丘里¶程
家灣隠士林起宗墓碣在城西南永安村東一里¶蘇天
<pb:KR4e0215_WYG_039-12b>
爵撰都尉墓在縣西南十五里有古塔刻馮氏¶族姓已
上三碑乞訪問毎榻二本見惠¶
　　與王沙河¶
過縣重擾多謝治内有石碑煩命工榻數本楊誠齋¶云
除却借書沽酒外並無一事擾公私切勿見訝也¶
　　與徐南和¶
向求慧炬寺斷碑又城北東韓村東嶽廟中有開皇¶石
橋碑記并乞命榻一二本官舍無事頗慕歐陽公<md:KR4e0215_SBCK_008-11a>¶集古
<pb:KR4e0215_WYG_039-13a>
錄奈力不能也以此相累幸不罪¶
　　與邢州屬官¶
匪材備員邢中無能有益于民屬歲之不易不自度¶其
力之不能為民乞哀䝉上官之採納視他年解俵¶差為
省易然又皆賢宰之夙夜殫瘁使鄙人安享受¶成以無
過謫也兹幸稍遷念一歲中相叙自知鄙拙¶不周世務
而毎辱教誨便此違别不能無情日夕惟¶兾望内召草
草布此為謝
<pb:KR4e0215_WYG_039-13b>
　　與傅體元二首¶
得書承相念毎讀李習之文見其欲薦天下之士急<md:KR4e0215_SBCK_008-11b>¶于
若已之疾痛使習之得志真古之所謂大臣宰相¶之器
也而或有譏之者隘矣省足下書意慘然又自¶傷也自
歴任以來覺此官最清髙前在京師見居要¶路者乃日
騎馬上伺候大官之門髙人達士以此較¶彼殆若勝之
此晨門封人之徒所以見慕于孔氏也¶特中間又有不
容乆處者耳兒子落魄然身世之事¶吾亦不能自慮安
<pb:KR4e0215_WYG_039-14a>
能慮此所謂若夫成功則天也有¶詩寄來曽見之否宋
廣平墓在沙河有顔魯公碑前¶令方思道于沙土中出
之此碑歐趙亦未見也碑文¶頗有與史異同者乞冩舊
唐書宋璟列傳便附還人<md:KR4e0215_SBCK_008-12a>¶欲相稽考也文字頗以為戒
絶少作有一二篇寄兒¶子欲觀從彼取之不悉¶
懋儉人來問之知有内艱殊為驚怛僕思歸之心甚¶切
中秘有書數萬巻欲讀一過為此牽延未能决也¶
　　與王子敬十首
<pb:KR4e0215_WYG_039-14b>
午前托敬甫以文字相示見否可齋記欲得伯欽書¶煩
轉求也北窻梅花如對君矣¶
二石説奉去歲事交併栗家事欲竢新春平生無一¶事
不嘗獨不曾對吏今亦不可不一試也¶
見郡丞自謂老吏語滚滚不休緩征之説殊不可入<md:KR4e0215_SBCK_008-12b>¶蓋
自郡中來受撫公㫖也為壙志作權厝志視葬志¶頗詳
核然不能竒耳孫文亦不髙漫往乞評之¶
來書善敘事理恐不能復加文飾也熊君乃有皇甫¶度
<pb:KR4e0215_WYG_039-15a>
遼之風平生悔見貴人獨此行為無悔耳事亦已¶即決
甚明達向人昏瞶之甚泥團不足以盡之也¶
道上沮洳不通信耗昨人還得書并子和書荷相念¶内
人且就舘而乆病疑慮不能出事未竟少須不妨¶始初
猝暴難當耳此易與也郅都寗成自不易為之¶盛六來
道其行事多可笑令人不復恨之¶
莊渠書求孺亨校定不出府公意事體合如此兒子<md:KR4e0215_SBCK_008-13a>¶傳
示欲隨年編次附入周禮春秋大學諸書甚善若¶了可
<pb:KR4e0215_WYG_039-15b>
封寄宅中見乞道之陸子潛荒政十二解卽借¶示府中
敬甫有名否¶
事未能遥度文書已下恐無變更且得的確乃可行¶也
計此門一啓士大夫如墻而進尚容鄙人置足耶¶昨陳
子達書來勸入城荅之云此間有二竒不見戴¶烏帽乘
軒人盜賊數過門不肯入也此間未嘗不荒¶小民習慣
更安帖耳¶
連日臥病青山綠水已無縁分惟有讀書又不肯假¶借
<pb:KR4e0215_WYG_039-16a>
使人浩嘆沈君詩竢少間作也<md:KR4e0215_SBCK_008-13b>¶吳興使人還得書并惠橋記及圖書印深荷存念過¶家
㑹子欽又承書惠僕毎相念及恨不得日日致書¶左右
耳在試院中托程秀水竟不果也錄文見世情¶危險毎
不欲上人亦大吏為之其五策問并前四道¶承乏不辭
耳最後丈量均徭却竄入鄙語如所諭可¶謂淄澠之水
易牙能辨之矣朱守想非俗流至京當¶候之¶
老况不堪明春非討差卽請老子長孟堅今世何可¶得
<pb:KR4e0215_WYG_039-16b>
也與麓已進奉常太巖改璽丞初到未相見阜南¶衙門
熱喧亦少㑹然毎見殊有猜疑兑隅行邊乆不<md:KR4e0215_SBCK_008-14a>¶還方念
之大抵今日京師風俗非同鄉同署者㑹聚¶少人情泛
泛真如浮萍之相值不獨世道之薄而亦¶以有志者之
不多見也¶
　　與徐道濳¶
向云萬樹梅花徒見其枝條山中猶寒即今多未破¶綻
日令慎奴探之居人云年嘗到二月中花始齊魯¶叟乘
<pb:KR4e0215_WYG_039-17a>
此時來且有月益竒耳今歲節氣晩若要桃花¶須清明
後也社約初意合得亦好但諸人志趣終不¶同當以閉
門為上魯叟亦豈可受此羈紲耶僕在此¶亦甚苦作文
毎把筆輒投去欲從山僧借楞嚴經以<md:KR4e0215_SBCK_008-14b>¶自遣耳日夕望
靣晤不復多及¶
　　與陸五臺¶
向者輒敢通書于門下乃辱不鄙還荅往往多推奬¶兼
以敎誨之語然如此年時欲南山射猛虎其為不¶自量
<pb:KR4e0215_WYG_039-17b>
可笑也沈茂才來顧特因致謝水利纂一部附¶奉左右
此為東南利害甚大使者祗以空文應詔耳¶幸賜省覽¶
　　與姚畵溪徐龍灣¶
謹遣小兒拜謁不與為禮則長者之教誨深矣¶
　　與馮太守<md:KR4e0215_SBCK_008-15a>¶性理稿僅閱一過草草殊不詳略加朱㸃為别舊有¶㸃
識無容改評矣序文平正通達殊不類近時軋茁¶之體
真有德之言也中間堂聨再書二聯奉上乞賜¶改教擇
<pb:KR4e0215_WYG_039-18a>
用其一¶
　　與沈上舍¶
前者見過治所己束裝殊恨不能為主人也夙慕蘇¶長
公之髙風買田陽羡聊欲效顰吾兄杯酒戲言忽¶逺遣
人來其重然諾如此僕遂不欲北行大丈夫不¶負國家
何媿只去就可以自决耳¶
　　與管虎泉<md:KR4e0215_SBCK_008-15b>¶毎辱不棄親末眷念之勤臨行义不及為蔬飯以謝¶别
<pb:KR4e0215_WYG_039-18b>
罪罪諸令舅亦必見怪也兒婦暴亡適官舟已在¶城下
諸役皆集老來又不堪哭聲遂不可止林囘棄¶千金之
璧負赤子而逃家事如此且無顯擢可以行¶道而為此
役真大愚也¶
　　與顧懋儉二首¶
奴至道欲東來意如飛動感嘆乆之與世益無縁乃¶辱
二三君子不鄙夷真猶菖蒲葅也日下相見諸不¶及¶
五燈㑹元幸為致之近來偏嗜内典古人年至多如<md:KR4e0215_SBCK_008-16a>¶此
<pb:KR4e0215_WYG_039-19a>
莫怪也¶
　　與沈敬甫十八首¶
五弟來得書極荷見念之意得失自有定命若以見¶知
有一毫希覬便非吾心所以遲遲而去俗人不能¶知也
此囘遇大風絶江淮而度江中景物更竒略具¶諸詩中
前日托舍弟亦不及專錄寄去今止録去江¶中一首日
下當還諸所欲言不盡¶
親故懶作書向為公言鐡劒利倡優拙固耶毎覽子¶厚
<pb:KR4e0215_WYG_039-19b>
囚山賦亦自無聊也人還附此¶
去年在京師一日與華亭林與成對生虛齋啜茗吾<md:KR4e0215_SBCK_008-16b>¶問
與成近寄家書否與成荅云亦自無可寄吾來三¶月親
故書問殆絶祗為無可寄也敬甫近况何似太¶𤣥曾了
得否兒子輩恐遂為流俗敎他看老父字説¶有信來未
嘗道及書中事何也¶
風俗薄惡書生才作官便有一種為官氣勢若一履¶任
望見便如堆積金銀俗人説無餓死進士此言尤¶壞人
<pb:KR4e0215_WYG_039-20a>
也¶
文字殊有精義然使讀者不能不以文害辭以辭害¶志
也為子欽新得寧馨取小字壽孫用秦璽意却新¶也此
後湯餅之㑹更可使與否一笑<md:KR4e0215_SBCK_008-17a>¶子欽為我行所謂中流失船一壺千金意甚喜即為¶書
陽曲序明日可來觀之¶
向者無儲不能乆留北舍數過不鮮也前言戲之耳¶
敬甫近來甚有悟處一件悟無不悟也嫗頗&KR0219;慧往¶往
<pb:KR4e0215_WYG_039-20b>
能隔壁識别人耳¶
見來書可怪心甚傷之士之不得志當有此意念耳¶然
須放胸襟寛大死生亦大矣此是莊子不覺失語¶聖人
無此語也¶
文字亦佳但不知與其人平日往來否如但學中識¶靣
便送之得無類投人夜光乎質直而好義察言而<md:KR4e0215_SBCK_008-17b>¶觀色
慮以下人聖人言句句可思也¶
吾祖誕辰在今月廿二日衰門不能如外間彌文又¶諸
<pb:KR4e0215_WYG_039-21a>
父在僕不敢主允齋有美意相知者數人鷄黍為¶懽可
耳須不可有雜賔也幸致意¶
喉中嘗有痰殊不快耳不如意事不如意人須勿置¶之
胸中可也¶
顧伯剛欲梓三泉遺文敬甫有所藏悉付來或更為¶之
求訪此亦門人之責也吳甥來數言之相見輙忘¶耳¶
性命之説聖人蓋難言之欲作一論紛紛竟未有暇<md:KR4e0215_SBCK_008-18a>¶眼
前事無當意者大率六十四卦中一困字耳家姊¶丈行
<pb:KR4e0215_WYG_039-21b>
有期已托子敬往借宅可與養吾知也¶
兩次承問皆失荅所往類多庸奴適受其戲侮史稱¶淮
隂家貧無行乞貸無所得不幸類此傳云向為身¶死而
不受為宫室之美妻妾之奉所識窮乏得我而¶為之殊
自傷也¶
純甫手書此于其家得之非欲外人知也其胸中耿¶耿
如此三復為之流涕今並付去幸為善藏之¶
向借繩索有書竟不見報没田殊苦然文節公大石¶己
<pb:KR4e0215_WYG_039-22a>
置之庭中饑亦可餐也<md:KR4e0215_SBCK_008-18b>¶城市中耳目日非來此雖極荒絶能令人生道氣也¶遊
山記殊有興致略看一過僭抹數行不知何如因¶淚多
傷目不耐乆看文字極困悶也舊與純甫遊此¶山山北
破龍澗下抵白龍寺尤竒勝有泉一道從破¶石間下流
可一里相傳有白龍破此山而去其形勢¶真如劈破幽
泉亂石相觸淙淙有聲旁多珊瑚瑶草¶石&KR0008;間時有積
雪賢昆玉不曾到此也讀記因懷純¶甫為之惘然耳
<pb:KR4e0215_WYG_039-22b>
　　與某三首¶
僕以未造朝不得至東郊一望車塵大丈夫豈效兒<md:KR4e0215_SBCK_008-19a>¶女
子情只人世知已難得耳逺别不能不惘然也有¶便當
奉聞¶
承寄書比出京方得之遂不及報然壯足下之志必¶能
進于古無疑也顧非可徒言在積累而至之耳昨¶到家
甚念欲一見然乆出應接紛紛知足下以疾不¶至雖至
亦不能從容論究奈何宋史何人乃敢爾附¶遼金亦儒
<pb:KR4e0215_WYG_039-23a>
者之常談卽耶律氏猶可金源奄有中國¶一百十有七
年此可比之劉石為辱載記耶老大沾¶一命恐有簿書
之擾而此志殊不衰若天假之年必¶能有成也<md:KR4e0215_SBCK_008-19b>¶還舍時不覺忙過未得略從容欵坐此行真媿故人¶可
謂往來不憚煩者也佛有兩遇謗孫陀利旃遮女¶者此
自不知佛于佛何損修到時調達推山何懼也¶邢中極
有髙僧上人略不知之僧家亦無知者所謂¶乘志尤闕
陋無徵僕頗訪得之欲表著其人此等皆¶有得者劉太
<pb:KR4e0215_WYG_039-23b>
保見宰官身不誣宦途所見皆可厭思¶與吾丈一談何
可得¶
　　與王昭明¶
甲寅之歲播越山中得日領教誨方爾還定而公遽¶有
逺役隔濶遂逾一紀老大以來惟有孺亨與相親<md:KR4e0215_SBCK_008-20a>¶依不
意遂至溘然身後事極可病心聞公往來吉水¶永豐間
頗以自得而一二年間雙江念菴相繼凋謝¶顧公亦何
所嚮寧無顧念桑梓之懷乎恭簡公集向¶王知郡委校
<pb:KR4e0215_WYG_039-24a>
定僕不敢自專並與孺亨商確而李純¶甫不盡依用也
公邇來當益復深造不知有可以見¶寧教否僕晚得一
第而祖父皆不在世千鍾不洎吾¶心悲徒增傷痛耳今
當為令太湖之濱採山釣水聊¶為吏隱無足言者同年
胡原荆之任附此不備¶
　　與張通府¶
城外積聚實為餉賊之資前日曾靣啓乞下令尅日<md:KR4e0215_SBCK_008-20b>¶搬
載入城今經三日未有應令者但聞賊在新塘徐¶監生
<pb:KR4e0215_WYG_039-24b>
家運米滿載而來恐有攻城之計是我受坐困¶之勢而
賊反得因糧之便也更乞嚴督各鄉積米之¶家如仍前
梗令即以軍法從事或聽百姓隨力搬取¶或即放火燒
盡及餘麥栖畆亦乞督促即時割刈送¶城海上用兵三
年我師所以不得志實在于此而議¶者不察也不然以
饑疲之賊深入吾地雖百萬之衆¶其何能為哉軍旅之
際非威嚴不行乞賜採納賊自¶新塘載米西行不由新
開河從真義出此往蘇州之¶道也如有攻城之計必南
<pb:KR4e0215_WYG_039-25a>
來過北出東門宜密于北<md:KR4e0215_SBCK_008-21a>¶或北城灣俟賊船經過用佛
郎機鉛銃打破其船但¶賊過北門必從夜來當謹備也¶
　　與凌亷使¶
承賜水利疏其為東南之利大矣捧讀太息昨有奏¶記
非敢為激發之行蓋官守當爾若坐地方言者之¶罪毋
乃假借豪右而虐㷀獨過甚耶今更有所陳者¶劉清惠
公身沒未幾門户衰零孫女被戮辱以死今¶幸得昭雪
矣其孫復坐大辟劉之夫人至縣庭跪拜¶令人泫然閲
<pb:KR4e0215_WYG_039-25b>
其獄辭殆不至死似文致之也以清惠¶公之賢庶幾所
謂十世宥之者况先皇欽恤之命新<md:KR4e0215_SBCK_008-21b>¶朝曠蕩之恩耶惟
執事垂意¶
　
　
　
　
　震川别集巻八

<pb:KR4e0215_WYG_040-1a>
欽定四庫全書
　<md:KR4e0215_SBCK_009-1a>¶震川别集巻九¶
　¶　　<md:KR4e0215_SBCK_009-3a>¶　　<md:KR4e0215_SBCK_009-4b>¶　　<md:KR4e0215_SBCK_009-5b>¶　　<md:KR4e0215_SBCK_009-7a>¶　　　明　歸<md:KR4e0215_SBCK_009-7b>¶有光<md:KR4e0215_SBCK_009-9a>¶　撰<md:KR4e0215_SBCK_009-1a>¶　公移(讞詞附/)¶
　　蠲貸呈子¶
呈為乞蠲貸以全民命事自倭奴犯順滄海沸騰全¶浙
之寇蘇松為劇蘇州之境崑山最深本年四月初¶五日
倭寇萬餘東南自上海嘉定東北自太倉常熟¶分道寇
<pb:KR4e0215_WYG_040-1b>
鈔西南入華亭吳江之境西北入長洲之境¶本縣七鄉
十四保在合圍之中所至蕩然靡有孑遺¶賊船結䑸新
洋江綿亘數里晝夜攻圍城中百計支¶吾凛然孤城僅
僅自保于垂破之餘而富家巨室財<md:KR4e0215_SBCK_009-1b>¶力亦殫盡矣賊自
四月入境六月出海百姓逃死稍¶稍復還則屋廬皆已
焚燬貲聚皆已罄竭父母妻子¶半被屠刳村落之間哭
聲相聞時六月將半農工後¶時流離死亡工本不給其
間能冒白刃藜羮藿食耕¶耘于寇賊之衝者不能什之
<pb:KR4e0215_WYG_040-2a>
一二而亢暘為虐自六¶月不雨至于九月禾苗稿死略
盡古者五榖不升謂¶之大侵天災流行國家代有然未
有兵荒賦調併于¶一時如此之亟也竊念東南之民父
子祖孫為國家¶力田以佐百餘萬之經費今百八十有
餘年矣常時¶災沴亦知君父所急不敢以希曠蕩之恩
惟是今日<md:KR4e0215_SBCK_009-2a>¶遭百年所未有之變亦冀有百年所未有之
恩迄今¶冬月垂盡德音未宣而有司開倉征斂如故鞭
笞之¶威更甚往時百姓囂然莫必其命傳相驚疑以為
<pb:KR4e0215_WYG_040-2b>
朝¶廷遂有棄置東南于度外之意夫上之所以求于下¶
者度其下之足以求也下之所以竭蹶以赴上之命¶者
亦自度其足以供其求也故上安下順而兩不相¶傷古
語曰焚林而畋明年無獸竭澤而漁明年無魚¶若今日
之事得無類畋于無禽之地而漁于無魚之¶澤乎當凶
荒札瘥之餘百姓嗷嗷謂當以王命施惠¶家賜户益之
猶不能濟而反從而浚削之民命窮矣<md:KR4e0215_SBCK_009-2b>¶無可往矣雖抗
倭王之頸空海中之國天下事乃可¶慮耳自古國家多
<pb:KR4e0215_WYG_040-3a>
因外寇征賦不息加以水旱百姓¶流殍有司不以實聞
上下相䝉以致莫大之禍常生¶于不足慮之中自倭賊
凌犯無賴之民所在為之鄉¶導助其聲勢其所以能以
寡為衆者此也即今草竊¶處處有之一里之間數家之
聚枹鼓數起近者嘉定¶縣令巡行阡陌頑民嘯聚竪激
變之旗至白晝臠殺¶縣學生員令乃狼狽而還置之不
敢問人心易與為¶亂如此豈可不豫為之所哉承平日
乆民不知兵自¶罹此寇百役俱興庀兵簡徒增陴浚隍
<pb:KR4e0215_WYG_040-3b>
無一不出于<md:KR4e0215_SBCK_009-3a>¶民而海防之豫借丁田之日增比之常時
且輸數倍¶之賦矣若不曲意拊循大破常格將今年田
租盡為¶蠲免東南之禍殆不知所終也天下事愚民旣
不敢¶言惟有司之力足以言之然蘇子有云吏不喜言
災¶者十人而九不可不察也某等叨國家作養之恩切¶
鄉里同室之難敢冒出位之誅為東南億萬生靈少¶乞
須臾之命伏望仰體朝廷好生之仁蚤賜施行實¶宗社
無疆之休也為此具呈須至呈者
<pb:KR4e0215_WYG_040-4a>
　　處荒呈子¶
呈為議處災荒以蘇民困事本縣自去年四月至六<md:KR4e0215_SBCK_009-3b>¶月
海賊屯聚境内四散燒劫耕耘失時加以亢旱竟¶歲不
雨五穀不升所在蕭條寇盜蜂起節䝉巡撫都¶御史屢
為聞奏萬姓感恱以為憲臺憂國愛民之誠¶至于如此
雖轉死溝壑亦所不恨今經歴歲月未見¶朝廷有曠蕩
之恩譬之父母于其子醫藥禱祀無所¶不至病勢日劇
其子亦知父母之無可為力然猶宛¶轉號呼于其側以
<pb:KR4e0215_WYG_040-4b>
求須臾之命此某等之所以懇凟¶而不已者也伏見邸
報有折銀之議查得嘉靖八年¶折兑一百七十萬八十
石嘉靖十年折兑二百一十¶萬石嘉靖十二年折兑一
百萬石嘉靖十四年折兑<md:KR4e0215_SBCK_009-4a>¶一百五十萬石以前皆是平
常災荒于兌運四百萬¶石之中折兌之多有至二百餘
萬石者今來折兌欲¶得比炤嘉靖十年更加寛多庶于
准折之中得蠲貸¶之實矣又崑山一縣被寇獨深蓋賊
由上海華亭嘉¶定太倉常熟諸道而入者皆至崑山而
<pb:KR4e0215_WYG_040-5a>
止盡崑山之¶西境始入長洲之邊盡崑山之南境始入
吳江之邊¶當時䝉粮儲道告示稱撫按俱批到以崑山
太倉嘉¶定為災荒第一今邸報却以崑山與長吳等縣
一同¶欲乞比例上海太倉等處與長吳略分等第庶于
通¶融之中得處補之宜矣又據本縣丁田一節原係十<md:KR4e0215_SBCK_009-4b>¶年毎啚分為十甲輸撥均徭嘉靖十六年本府王知¶府
改變舊法定為毎年出銀毎丁銀一分毎田一畆¶銀七
厘七毫官為收貯自行顧役以免十年之輪編¶今則輪
<pb:KR4e0215_WYG_040-5b>
編自若而丁田歲歲增加計今年本縣丁銀¶加至四分
矣田銀毎畆加至五分矣通計一縣増加¶三四萬兩假
使䝉恩得免三四萬兩之粮銀而實増¶加三四萬兩之
丁田是巡撫大臣累奏不能得之于¶上而有司安坐而
奪之于下也議者往往以時事為¶解竊見海上用兵于
今三年軍興百需若開河築城¶造船及甓城敵臺兵杖
火器勇夫加邊防海諸所取<md:KR4e0215_SBCK_009-5a>¶給不于田賦則于大戶與
夫詞訟贓罰等項並不取¶于丁田也則此三四萬兩之
<pb:KR4e0215_WYG_040-6a>
銀蓋有神輸鬼運而莫¶知所在者矣伏乞查炤祖宗均
徭舊制行下各府州¶縣母得仍用嘉靖十六年書冊重
復科差變亂成法¶以資溪壑無窮之欲庶于臨時救荒
之際寓永逺便¶民之策矣某等又思折銀之議此亦涓
埃之惠若于¶今日時宜非盡為蠲貸百姓決不能安其
田里粮銀¶終亦無所措辦况海賊尚在猖獗之際敺民
為盜將¶來之禍有不可勝言者為此具呈伏乞早賜施
行
<pb:KR4e0215_WYG_040-6b>
　　陶節婦呈子<md:KR4e0215_SBCK_009-5b>¶呈為旌表節孝以厲風俗事有本縣六保民陶子舸¶妻
方氏年十八嫁與子舸為妻纔及朞歲夫即病死¶本婦
數欲引决念姑陸氏在堂抑情忍志竭力奉養¶姑本寡
婦並厲節操晝則同室而居夜則同衾而寢¶頃刻不相
違離恩愛逾于母子自夫死經今九年鄉¶里莫不髙其
獨行于本月七月内姑患痢疾六十餘¶日肢體潰爛床
笫腥穢婦抱持寢處澣濯垢衣人皆¶為之掩鼻婦獨自
<pb:KR4e0215_WYG_040-7a>
以為不覺其姑不食婦亦不肯食¶姑時為之強食未死
五日前日日悲哭水漿不復入¶口于九月九日姑亡出
衣衾殮具皆素備已殮即屑<md:KR4e0215_SBCK_009-6a>¶金和水服之不死復徘徊
井上欲自投井口隘不能¶下因入憑柩而哭比夜分呼
婢冬女隨行至舍西池¶邊戒婢勿令家人知覺婢年十
二歲果畏笞不敢言¶遂躍入池水水清淺浮沉者乆之
乃死婢尚不敢言¶而哭甚悲家人覺其異跡問之得其
尸兩手猶握茭¶根甚牢固及殮已二日顔色如生一時
<pb:KR4e0215_WYG_040-7b>
逺近來觀者¶無不殞涕先年夫弟營子舸葬婦欲為同
穴夫弟逡¶巡未應婦卽捐已貲使人為同穴不踰時而
成至殮¶姑時獨無棺中褥婦取綾被中裁為二縫以為
兩褥¶其死蓋先定非倉卒自引决者某等思得婦人之
從<md:KR4e0215_SBCK_009-6b>¶夫要以致死為極至雖或出于一時之感慨無不有¶
係于萬世之綱常故國家皆以為有關于化理之原¶而
於法令固在旌表之例今寡婦方氏年甫及笄室¶無抱
子事夫之日僅至朞年養姑之勤垂及九載節¶操凛若
<pb:KR4e0215_WYG_040-8a>
氷雪孝道通于神明迨老母既終其天年即¶自從夫于
地下死生先後之際罔不得宜纎㣲委¶曲之間略無可
議比於其他死節尤邁等倫誠絶異¶之姿卓越之行也
為此具呈乞轉為聞奏施行¶
　　囘湖州府問長興縣土俗¶
長興縣地介湖山盜賊公行民間鷄犬不寧自廣德<md:KR4e0215_SBCK_009-7a>¶宜
興往來客商常被劫掠告訐之風浙省號為第一¶上司
雖屢有明禁及其訴告未有不為准理者蓋以¶敢為欺
<pb:KR4e0215_WYG_040-8b>
誑其詞足以聳動之也至于株連追逮或至¶數百人經
涉司府曠歴年歲民間恇擾不能安生田¶制雖有定額
其俗以洪武祖名為户徵收之際互相¶推調又有田連
阡陌而户止數畆者又有深山大户¶終歲不聽拘攝者
緣吏治苟且養成此俗已非一日¶雖有龔黄卓魯之政
亦非期月之所能見效也¶
　　送恤刑㑹審獄囚文冊揭帖¶
長興縣為獄囚事該本縣具上囚帳除軍徒外凌遲<md:KR4e0215_SBCK_009-7b>¶處
<pb:KR4e0215_WYG_040-9a>
死三名口斬罪五十一名絞罪二十五名凡凌遲¶斬絞
共七十有九名古者天下治平斷獄居前代十¶二唐開
元之盛通天下死罪僅二十四人今以區區¶二百里之
縣死罪之多至于如此職毎當臨省見獄¶犴充盈拲梏
蓬垢投地鳴號未嘗不為之惻然痛心¶也使此輩果當
其罪猶若在所哀矜而多有無辜枉¶濫者寧可不為之
申理不自揣量每與院道爭之去¶歲察院㑹審頗䝉採
納所全活者數人顧惟迂愚不¶知觀候顔色逢迎意㫖
<pb:KR4e0215_WYG_040-9b>
遵守成案所得罪者有矣終¶不敢自昧其心也大扺此
縣湖山阻深掠鹵之習浸<md:KR4e0215_SBCK_009-8a>¶以成俗土風剛猛睚眦之恨
輒至殺人又有所謂白¶捕者專誣指平人為盜者也有
所謂訟師者專敎唆¶詞訟者也以故所獲之盜未必盡
真而或被株連之¶害所償之罪未必盡當而或罹羅織
之寃蓋一時有¶司之審聽或有未明而日乆民間之公
論未嘗不在¶也今幸明臺臨郡莫不翹首以望再生伏
乞特垂明¶恕以清此縣之獄如盧扁之治病無所不加
<pb:KR4e0215_WYG_040-10a>
意至於¶疾痛哀號宛轉床褥尤宜所急救者書曰宥過
無大¶刑故無小罪疑惟輕功疑惟重與其殺不辜寧失
不¶經夫過之大者可以宥罪之疑者在所輕堯舜之聖<md:KR4e0215_SBCK_009-8b>¶寧自處于不經誠恐悞而至於殺不辜也易曰雷雨¶作
解君子以赦過宥罪當解之時聖人于其有過有¶罪而
赦之宥之非謂特赦宥其無過無罪者也今¶先皇帝恤
刑之勅蓋好生之德矣聖天子大赦之¶語蓋雷雨作之
時矣伏望明臺以典謨易傳之文奉¶宣聖人之德意施
<pb:KR4e0215_WYG_040-10b>
曠蕩之澤於窮絶之鄉使覆盆之¶下咸仰日月之明解
網之恩逺被湖山之外則和氣¶之充豐年之應百姓自
以不寃而有司亦與其休矣¶古人有言今之獄吏上下
相驅以刻為明深者獲功¶名平者多後患鬻棺者欲其
歲之疫利在人死也今<md:KR4e0215_SBCK_009-9a>¶治獄之吏猶此矣又云祖宗之
仁德猶元氣之在人¶不使有識紳縉之士議之而使刀
筆之吏弄其文墨¶以傷元氣非國之福也今所上囚帳
上冩前供故多¶深文刀筆之為所有下吏所知略條具
<pb:KR4e0215_WYG_040-11a>
于後用助欽¶恤之萬一伏惟裁省¶
　　長興縣編審告示¶
長興縣示當職謬寄百里之命止知奉朝廷法令以¶撫
養小民不敢阿意上官以求保薦是非毁譽置之¶度外
不恤也為照粮長自洪武以來具有成法伏讀¶諸司職
掌該辦稅粮粮長督併里長里長督併甲首<md:KR4e0215_SBCK_009-9b>¶甲首催人
户又伏讀大誥粮長之役本便于有司便¶于細民所以
便于有司依期辦足勤勞在乎粮長有¶司不過議差部
<pb:KR4e0215_WYG_040-11b>
粮官一員赴某處交納甚是不勞心¶力又云往為有司
徵收稅粮不便所以復設粮長敎¶田多的大戶管着粮
少的小户想這等大戶肯顧自¶家田産必推仁心利濟
小民特令赴京靣聽朕言關¶給勘合祖宗立法為民之
意如此之精詳也然在國¶初亦多有不設粮長之處惟
江南田賦最重所以特¶設粮長至今二百年矣名臣碩
輔來至拊循者豈不¶能深思逺慮為民興利除害補偏
救弊而卒莫能易<md:KR4e0215_SBCK_009-10a>¶也今浙中所謂里遞者當職未能徧
<pb:KR4e0215_WYG_040-12a>
識朝廷典故實¶不知所以奉行往以愚直致忤分守道
蓋當職實見¶本縣里甲凋敝一里之中十甲少有全者
其有僅備¶名數亦非丁多有田之家而丁多有田之家
常歲已¶充粮長無遺脱者矣不當復求粮長于里甲之
中夫¶丁多有田之家其在一甲往往占十甲之田其在
一¶户往往占十户之丁又有不止于此也所謂豪民侵¶
陵分田劫假莫甚於今時乃又議將所謂豪民者優¶假
之而使單丁隻户貧無立錐者執縶箠楚而代之¶役是
<pb:KR4e0215_WYG_040-12b>
誠非迂愚之所曉也當職所以謂欲先丈量田<md:KR4e0215_SBCK_009-10b>¶土重定
里甲使十甲俱全如祖宗之制然亦當遵奉¶諸司職掌
粮長督併里長里長督併甲首甲首催督¶人户不應頓
去粮長之名也若此則所謂朝京勘合¶可廢矣如朝京
勘合不可廢得不近於欺罔乎前歲¶已迫十月致忤分
守道至遣他官來代其事當職恐¶重害小民因連晝夜
編定雖承里逓之文實用第三¶年之粮長所以用第三
年之粮長者以前官將一縣¶大户堪當粮長者編定三
<pb:KR4e0215_WYG_040-13a>
年輪當此勞逸更休之法¶也今審里逓即前二年者已
經役過而後一年者獨¶得以規避彼亦有不能心服者
矣今縣中姦頑不逞<md:KR4e0215_SBCK_009-11a>¶之徒造為謗言誑惑大吏詿誤府
縣拘縶窮民以代¶之役往往有逃移他境者矣其有不
能去者或田止¶十畝或二十畝一家父子祖孫相傳之
業盡粥之矣¶又有少妻㓜女離賣償官者矣甚又有自
縊于街市¶者矣及豪民與姦吏為市許之免以取其賄
而隂為¶認保侵收而欠逋之數仍注其人名下使之終
<pb:KR4e0215_WYG_040-13b>
身逃¶逋不得歸者矣又有欺其孤弱管收粮銀公為逋
賴¶方見追比不能賠償者矣當職北還過江沿途來愬¶
未嘗不為之痛惻也到任以來稽查後來所更旣有¶逃
戸不曾應役者被拘勉強發兌而解戸亦力不能<md:KR4e0215_SBCK_009-11b>¶支况
署官雖已更變亦自悔其非原不曾定有冊榜¶見今上
司催督起解各項錢粮甚急緣後定里逓出¶豪民姦吏
之手漫無可憑相應仍照初編榜冊其後¶定里逓逃者
徑除其名使後無掛累若漕粮已經發¶兌者則免其收
<pb:KR4e0215_WYG_040-14a>
解其白粮等項已解者追原編大戸¶照數出銀以還貧
戸仍告地方招還逃亡之氓使復¶其業當職為民父母
豈不欲優恤大户而專偏重小¶民特以俱為王民爾等
大户享有田宅僮僕富厚之¶奉小民終歲勤苦糟糠裋
褐猶常不給且彼耕田商¶賈大户又取其租息若刻剝
小民大户亦何所賴况<md:KR4e0215_SBCK_009-12a>¶大户歲當粮長不過捐毫毛之利以
助縣官若小民¶一應役如今之里逓者生計盡矣如之
何不為之憐¶恤也當職為此惓惓告諭爾等大戶各思
<pb:KR4e0215_WYG_040-14b>
為子孫之¶計毋得仍前僥倖剝害小民幽有鬼神明有
國法宜¶各深思所有解户仍前開具于後¶
　　九縣告示¶
照得本職備員管馬自未到任已稔知北方民間養¶馬之
苦今秋解俵方遭水患所在浸沒收成已無可¶望而官
限迫促市買十分艱難比聞百姓因買馬哭¶聲遍于村
落之間為民父母不能賑貸之而尚忍分<md:KR4e0215_SBCK_009-12b>¶外毫髪有傷
于民乎見今解到馬匹一從堂上驗過¶領批解寺本職
<pb:KR4e0215_WYG_040-15a>
但閲簿驗數而已其到者即便發落¶不畱時刻百姓人
人曉知猶恐人情難測而利孔百¶端或有衙門人役乘
其解俵之時造意需索或有各¶縣馬頭敢于帮貼之外
指官科斂兼之愚民習慣以¶為官府使用亦自甘心而
無籍之徒反因此以攘利¶不能不過為之防也為此仰
縣將發去告示張掛通¶衢如有前項騙詐即時赴府首
告或就該縣覺察從¶重申究毋得有所寛縱該縣亦宜
體本職痛念小民¶之情有此示衆知悉<md:KR4e0215_SBCK_009-13a>¶
<pb:KR4e0215_WYG_040-15b>
　　乞休申文¶
職近者被命改除即日當歸田里不復有仕進之念¶矣
然有不能無言者蓋古之君子去其國而其言存¶可以
為遺訓而後謂之能不忘其所事去其國而其¶政存可
以為遺愛而後謂之能不忘其所使今職于¶此蔑如也
無所存矣猶有愚衷為執事白之職少以¶虚名在海内
晩叨一命實不敢苟且以負國家委任¶聖賢訓戒天下
士大夫之屬望堅志一意惟拊循小¶民而山僻夷鬼之
<pb:KR4e0215_WYG_040-16a>
區與龍蛇虎豹雜處且怡怡然日¶嫗而孩之而遇事發
憤欲有所建立不能骫骳不顧<md:KR4e0215_SBCK_009-13b>¶利害多有觸忤今兹之
調實由讒邪之中傷中朝士¶大夫蓋猶不忍遂棄之而
置之于此也夫惡木垂䕃¶志士不息盜泉飛溢亷夫不
飲士之所愛者名也志¶士仁人無求生以害仁有殺身
以成仁志士仁人所¶以寧舍生而不顧者懼毁其仁之
名也故名者與天¶壤俱敝者也詩人之篇荀卿之書屈
原賈生之作其¶逃讒自沉而不顧乃猶惜此區區之名
<pb:KR4e0215_WYG_040-16b>
故曰不能以¶身之察察受物之汶汶也職書生文學非
能為吏者¶顧嘗誦所聞于孔子者曰如保赤子心誠求
之足矣¶今世為令大率以尊嚴髙貴自處而與小民邈
絶職<md:KR4e0215_SBCK_009-14a>¶一切弛解召婦人㓜童與之吳語務得其情凡有
訟¶獄吏抱牘以至方閲其詞就問即决雖鬼神不預知¶
吏無由得知而容其姦也凡小民至前雖甚倥偬即¶先
呼發遣恐鄉里往來伺候之難亦不數數具獄但¶誨諭
令輸服皆叩頭以去民間里長最為繁苦以為¶十年之
<pb:KR4e0215_WYG_040-17a>
災職三歲在縣不曾役一里長小民宴然不¶知有官府
往時均徭悉吏胥與其間職閉閤閲冊隨¶田輕重品搭
老吏束手鄉老亦歎曰今年倒一㘰矣¶鄉民謂田連頃
者謂之㘰猶蘇州之謂圩鄉老歲以¶均徭為姦利今無
所獲故云倒一㘰若田之為水所<md:KR4e0215_SBCK_009-14b>¶敗而荒也縣俗刁悍
樂以人命相誣訐富家一被訐¶即官㣲示意指嘗輒輸
數百金職見以人命訐者應¶時與結富人無一錢之費
但檢驗屍塲皆親至其地¶或間呼村落間愚民小僮問
<pb:KR4e0215_WYG_040-17b>
之得其真情雖自暴露¶赤日中暫憩古寺啜杯水而行
未嘗有所擾也縣有¶大賊二三十年不能擒治職擇卒
中驍健者召至堂¶後與飲食餌以重賞以故往往能効
力旋致擒獲如¶張家浜鍾家浜下渚磨盤山賊昔年皆
與縣交關縣¶中人多為囊槖以故尤恣往時太湖至湖
州商賈多¶被剽掠今舟可以晝夜行郷間夜不鳴犬矣
磨盤下<md:KR4e0215_SBCK_009-15a>¶渚皆親至其巢穴而鍾家賊乃至格鬪時日暮
風寒¶山深水濶職所從不過數人竟擒獲之鍾家浜一
<pb:KR4e0215_WYG_040-18a>
村¶鍾姓四五十家皆非良民是時西北風若從上風縱¶
火可盡殱以為功職寧力攻取其騎危墮下者不過¶數
人餘向南奔者悉不復追諸如前賊黨大率録其¶魁而
已職終不敢自言上官亦但見具獄云強盜某¶某而已
然以其邑多盜之故又有誣盜縣有空王寺¶在深山中
捕卒嘗于此拷掠使誣人為盜其誣強盜¶至七人皆平
反之以坐捕之罪太湖邊十三家烏程¶縣坐為盜又為
宜興縣誣六十餘人為盜被連逮皆<md:KR4e0215_SBCK_009-15b>¶逃湖山中一村盡
<pb:KR4e0215_WYG_040-18b>
空麥熟黄落山鬼晝號職親自旁¶緣湖上遍入山中明
其所以不然移文兩縣稍稍招¶集之地方以寧夫為令
如嬰兒乳哺饑寒燥濕唯乳¶母知之又如良醫按病調
劑分毫不爽乃可已病職¶獨自知其心之苦也夫沾沾
者自喜察察者為明簿¶書文移治辨亦嘗有念此乎獄
中死囚桁楊相接也¶職審知枉濫者辨出之三十餘人
遵律令給衣粮天¶寒大雪妻自縫絮手給之囚有母死
求保繫葬母還¶即聽之如期而歸囚皆感泣聞職病皆
<pb:KR4e0215_WYG_040-19a>
向天祝禱顧¶雖未必施鞕朴於民而縣中大惡必立取
之獄成其<md:KR4e0215_SBCK_009-16a>¶瘐死者亦十餘人特其俗依阻山湖負力好
鬪有數¶大族終年不見官府職頗録其長居鄉亭勸誘
亦有¶來者然直可以容養化勸之懼激之而亂也宋濟
邸¶之變起于太湖漁人而國初耿侯以此縣人捍抵張¶
氏力戰者十年近歲有反賊江天祥古人所以謂力¶求
猛將不如得一縣令謂能折其芽萌消之于未形¶也今
之治民務擾之以為能夫豈識老氏烹鮮之喻¶乎且以
<pb:KR4e0215_WYG_040-19b>
近日清軍言之止宜因該衛勾丁據以清查¶今則盡舉
洪武以來軍册一槩勾審但一軍或户有¶百家又及鄰
保里甲一軍之勾乃至擾百餘家也如<md:KR4e0215_SBCK_009-16b>¶是故縣不敢承
行以近日開讀言之粮長侵欺固當¶問然侵欺亦無由
覈其實惟彼有自首者乃可以坐¶今一粮長下開小户
逋欠百數即欲人人到官則小¶户逋斗米當嘉靖未赦
之前並各安居及隆慶大賚¶之後反被拘逮奚止斗米
之費則不如不赦之為愈¶也如是縣又不敢奉行僧道
<pb:KR4e0215_WYG_040-20a>
雖古謂為民之蠧然今¶耕田服役與民等也自有㑹司
統攝又毎清查則不¶免使人各寺院騷擾彼浄居空刹
僅守故額既國家¶不廢之則亦宜使之安生耳如是故
縣不肯奉行以¶此之類並多乖忤或謂令驕又謂令廢
惰也挈瓶之<md:KR4e0215_SBCK_009-17a>¶智守不假器今為朝廷牧此一二彫瘵之
民安能惟¶事逢迎阿㫖以取媚恱不能安而又擾之也
夫粮長¶乃洪武以來定制在大誥諸司職掌聖諭如此
之諄¶切也天下亦有不設粮長之處惟獨江南財賦最
<pb:KR4e0215_WYG_040-20b>
重¶故以粮長督里長里長督甲首甲首督人户百年以¶
來未有變更今者新行里逓意或便于浙東若嘉湖¶與
蘇州土俗財賦相同職生長蘇州亦知粮長之重¶難而
不可廢也夫以里逓收粮似散錢不能成緍又¶以小户
督大户乃如以羊將狼也即如長興之里甲¶彫敝其逃
絶僅存者十二三皆貧難下户有無田為<md:KR4e0215_SBCK_009-17b>¶傭者有田止
五畝者其多至二十畝者即為上等之¶里長而大户乃
不為里長而為人户其花分田至千¶畆今姑以里逓法
<pb:KR4e0215_WYG_040-21a>
行之則為里逓者亦不當舍大户¶而他求矣職頗調停
其間用大戶之子戶為里逓然¶其實今日之里逓即舊
日之粮長也小民頗以不擾¶而大戶復萌規避之心乘
職入覲移禍於小民流言¶飛文詿誤府縣追求小户之
里逓以致逃亡鬻産棄¶妻子者不可勝計有自經者而
上不聞也比職還自¶京口至苕霅之間沿塗哭訴者相
望也職悉召復其¶舊而所傷已多矣今世欲汚衊士大
夫者度其他不<md:KR4e0215_SBCK_009-18a>¶能為害惟以賄則無全者矣歸安李知縣
<pb:KR4e0215_WYG_040-21b>
其人清彊¶忤俗大率吳興之人不獨姦民好訐也即李
知縣士¶人遂鑿空欲㸃汚之其賄至數千賴察院力為
辨白¶之孔子曰君子喻于義小人喻于利夫以喻義之
心¶易為喻利豈聖賢之不如盜蹠乎顧不為耳職平日¶
居家未嘗問生産吳中士大夫所共知今縣之可以¶為
利穴者不過人命強盜粮長徭役如前所云毫毛¶可燭
職于此不為利他亦無可為利者矣職家世宋¶元以來
號稱鉅族室中所奉相承亦不菲薄而職自¶用極儉陋
<pb:KR4e0215_WYG_040-22a>
衙内日取百錢令卒出市日不過斤肉蔬<md:KR4e0215_SBCK_009-18b>¶菜去家三四
百里二子守廬舍讀書間歲來省絶不¶與外交接居二
三日便去去自買小舟肉不過二三¶斤米不過一斗衙
前人共知之也日常紙贖多聽告¶免而上京申詳水手
銀及柴馬銀至今尚被侵匿未¶追人言宦非酷無以濟
其貪吏民幸鞭笞不加苟免¶亦其情也或有言縱吏非
也特寛之耳曹平陽丙丞¶相之不按吏豈得槩非之耶
裁以一端斤斤然則朱¶勃之過馬新息逺矣職于士大
<pb:KR4e0215_WYG_040-22b>
夫待之曲有禮意以¶一二事相忤遂恨之深未能一日
忘也然李歸安抑¶之太過未免有意職平日與物無忤
不幸事偶值耳<md:KR4e0215_SBCK_009-19a>¶而怨毒之深如此殆有不可解者即欲
誣汚如李歸¶安而如前所陳一一可按覆且如里逓苟
少有為利¶何不與大户市恩而力護持小户不顧其怨
懟而專¶取小戸偏護之耶署印與丞之以贓敗也由其
發狂¶自宣露囚服跪首于太守之前昨有歲貢自京還
者¶言京師皆已知之今被訪逮即其發狂乃職尚在北
<pb:KR4e0215_WYG_040-23a>
河時也今府中藉藉歸咎於職若然則察院不當訪¶人
耶又因緣其所訪之自而欲扳以為讐耶今二怨¶與里
逓大戶及近所治惡吏結搆為一被訪官不自¶服罪而
欲甘心於職里逓大戶不肯服從惡吏被申<md:KR4e0215_SBCK_009-19b>¶不歸獄而
反肆行于外羣不逞藉藉欲謀咋嚙則一¶身無餘矣職
所以反復具陳者非苟欲求知蓋謂今¶之世無志于古
者矣有志于古者如職亦孔氏不得¶已而思狂狷之所
許也一欲行古道即被中傷而狺¶狺猶不止夫豈任事
<pb:KR4e0215_WYG_040-23b>
者欲重戒今之人不當行古之¶道與營平侯言老臣不
嫌自伐為明主言之職亦欲¶使知今世亦有願為古之
循吏者而莫能容也若以¶為懼其見害而急於自明職
亦無有于此蓋今日清¶明之世雖江湖一命之吏而有
賢監司在上必不使¶豺狼縱其噬囓也夫天下之情好
善而惡惡朝廷之<md:KR4e0215_SBCK_009-20a>¶法賞善而罰惡如使惡者坐法而無
故欲扳引善者¶世亦無如此之事今又以令治一小吏
小吏反行其¶告訐左右趨走之人無不見被追逮縣人
<pb:KR4e0215_WYG_040-24a>
為之奪氣¶而小吏者方日㑹聚少年鮮衣絇履出入府
倅之衙¶公與羣不逞日治謗書噬囓長吏國家法紀蕩
然矣¶伏惟執事察之¶
　　又乞休文¶
職為吏無狀已疏乞解官然以二年來夙夜不敢自¶懈
惟在奉宣德意撫䘏小民而豪石不便者為流言¶飛文
中傷之今已置之不當復有顧慮連日彼縣人<md:KR4e0215_SBCK_009-20b>¶多來訴
告彼中事體枝動本揺亦不容不為動念然¶不敢為煩
<pb:KR4e0215_WYG_040-24b>
聒獨以有關國家大體地方風俗者不敢¶不言署印官
與縣丞被察院䝉訪逮職前入覲在途¶彼事已敗時以
察院訪單委悉疑以謂縣中有言恨¶之切骨浙中新行
里逓職拘集小民俱係貧難下戶¶又謂以里逓收粮如
散錢不能成緍使小民督大戶¶如以羊將狼實有難行
因取大戶花分詭名者充里¶逓應役而變更職所定以
造小民之怨者實署官為¶之其事敗亦以此大戶李田
等之被拘役者因投入¶署官衙内與之為一又小吏沈
<pb:KR4e0215_WYG_040-25a>
良能不軌亂法數拒<md:KR4e0215_SBCK_009-21a>¶捕依廣德大猾職因具申各上司
良能故署官所用¶為腹心者因自詣府絇履袨服出入
府門復與之為¶一以此結約諸惡少告訐縣中人同時
響應皆承署¶官之風㫖考掠無不承者㣲文巧詆中傷
之計實行¶于其間矣所以為國家大體地方風俗者官
自被訪¶而妄行扳害則君子小人邪正清濁之源不可
辨也¶豪民被役黠吏見逮連黨交横誣辭抵欄而皆得
勝¶氣則官民上下之分不可正也姦民告訐之風不可
<pb:KR4e0215_WYG_040-25b>
止也又有朱學方正之徒各以巨姦累犯縣已具獄¶上
之院道因而瘐死其家至告無干人以人命連累<md:KR4e0215_SBCK_009-21b>¶窮年
並行撿驗追尋抵死者職以謂若此之類縱行¶其詞止
閱文巻即死有餘辜奈何令株連累害使文¶移追逮之
煩而縣有問即告則令權之輕不可復振¶也蕭望之一
世大儒為韓延壽考案東郡官錢吏不¶能勝皆自誣服
向微當時明白之則望之之禍不在¶恭顯之世矣狂生
冐昧伏乞矜宥
<pb:KR4e0215_WYG_040-26a>
　　太僕寺揭帖¶
䝉駁春季馬疋當行該縣抵換補訖今該秋季解俵¶如
數差官領解外為炤本年大水異常民間十分災¶傷所
買馬疋已不勝艱苦據邢臺等縣知縣耿鳴世<md:KR4e0215_SBCK_009-22a>¶等俱各
用心㸃揀已多中用本府馮知府復當堂看¶騐又經補
換及今據沙河縣知縣王進朝禀稱該縣¶解馬尺寸多
不及式而毛骨堅竦氣力精強比之龎¶然虚大者殆為
過之仍恐此等之類或因降式不合¶或于衆羣中比校
<pb:KR4e0215_WYG_040-26b>
差劣致有一二駁囘必破數家之¶産懇乞俯念地方前
項馬疋果非下乘足以分俵武¶衛騎操之士並免囘駁
庶以寛䘏畿内凋瘵之民由¶此具稟¶
　　王哲審單¶
查得姚古鮑希專與王哲扛帮硬証除已結証外見<md:KR4e0215_SBCK_009-22b>¶在
縣未結文巻内二十餘宗狀狀有名今姚古改名¶姚仁
鮑希改名鮑義言兩人誓同一心常為哲之誣¶佐改名
仁義明不相負也再炤王哲父子刁惡素聞¶人所側目
<pb:KR4e0215_WYG_040-27a>
雖有嘉粟弩張則澤雉不止雖有芳餌鈎¶見則淵魚逺
避吏胥之貪固難保也然取之王哲之¶手則有所不敢
寵賂之章固當按也然出于王哲之¶口則有所難憑今
于審問間具得王哲刁詐及姚仁¶鮑義結黨揑辭實跡
衆正明白取擬罪犯¶
　　陳大德審單¶
審得大德委將張氏摟住要得姦淫當驗大德舌尖<md:KR4e0215_SBCK_009-23a>¶果
係咬落不能自諱為炤律有強姦之條官司少有¶遵用
<pb:KR4e0215_WYG_040-27b>
者以所當罪重而事難徵實也即不用本條輒¶以和姦
處之則強暴者得志矣貞節之婦受汚衊矣¶律設此條
為無用矣昔召公聽訟衰亂之俗㣲而貞¶信之教興故
有行露之詩蓋謂強暴之男不能侵陵¶貞女也今據大
德多行無禮比其事發又抗違憲詞¶兾至年乆不得明
白然張氏深山獨處之中此心可¶表大德經年難証之
獄其舌尚存相應依律問擬¶
　　賀潮審單
<pb:KR4e0215_WYG_040-28a>
審得邵忠先因賀潮之去而鬻其原田今見賀潮之<md:KR4e0215_SBCK_009-23b>¶歸
而返其舊物流冗荒閑正鳩鵲互居之日逃亡復¶業實
鴻雁安集之時告詞雖渉于半誣據律當從于¶末減前
遺田地聽潮自管取供<md:KR4e0215_SBCK_010-8b>¶　
　
　<md:KR4e0215_SBCK_010-9a>¶　
<pb:KR4e0215_WYG_040-28b>
　
　
　
　
　
　
　
　震川别集巻九

<pb:KR4e0215_WYG_041-1a>
欽定四庫全書¶
　震川别<md:KR4e0215_SBCK_010-11b>¶集巻<md:KR4e0215_SBCK_010-16a>¶十¶
　　<md:KR4e0215_SBCK_010-18a>¶　　<md:KR4e0215_SBCK_010-19a>¶　　<md:KR4e0215_SBCK_010-20b>¶　　<md:KR4e0215_SBCK_010-22a>¶　　<md:KR4e0215_SBCK_010-23a>¶　　明　<md:KR4e0215_SBCK_010-23b>¶歸¶有光<md:KR4e0215_SBCK_010-24b>¶　撰<md:KR4e0215_SBCK_010-1a>¶　古今詩¶
　　遊靈谷寺¶
晨出東郭門初日照我顔春風吹習習好鳥聲緜蠻¶巖
阿見黄屋登坡尋神山半日猶山麓十里長松間¶蜿蜒
芳草路寂寞古禪關畫廊落丹雘朱户蝕銅鐶¶殿起無
<pb:KR4e0215_WYG_041-1b>
梁逈塔畱玩珠攀蒼䑕戲樹㨗野鹿看人閒¶山深静者
愛日宴未知還¶
　　讀史二首¶
謝公四十餘高臥東山間妻子來相問掩口笑不言<md:KR4e0215_SBCK_010-1b>¶長
安公與卿富貴多少年徇時豈不能吾志不其然¶所以
任公子長垂百文緡¶
劉毅無甔石一擲百萬錢淮隂置母塜行營萬家田¶英
豪不在此意氣聊復然安能效拘儒規規翦翦焉¶東海
<pb:KR4e0215_WYG_041-2a>
有大鵬扶揺負青天可憐蜩與鳩相笑榆枋間¶
　　京邸有懷¶
帝國雲天上鄉關𣺌何許城頭日色黄隔壁聞吳語¶忽
忽有所思黙黙乆延佇人情别離好共處誰憐汝¶
　　甫里送妹¶
甫里縣西角吳淞水流澌吾往不能歸入門復咨齎<md:KR4e0215_SBCK_010-2a>¶小
女來相將牽衣問何之人生㑹有適憐汝送姑時¶
　　金山寺
<pb:KR4e0215_WYG_041-2b>
長江湧塊石萬古江中浮倚空結危構凌波成竒遊¶僧
呼黿鼉出客指蛟龍湫雲開鍾山岑日映扶桑洲¶海峰
三數㸃南北一航舟百年戰爭息江水此安流¶
　　金陵還家作¶
自從出門日預言相見期西風洋子渡猶嫌歸棹遲¶于
今對寒月芭蕉綠灕灕一兒縣城西一女松江湄¶心情
兩縈繫有如蛛網絲¶
　　和俞質甫夏雨效聯句體三十韻<md:KR4e0215_SBCK_010-2b>¶
<pb:KR4e0215_WYG_041-3a>
浮雲方靉靆光景遂已戢浹旬深霪澍千里破封蟄¶茫
茫河伯歎蕭蕭山鬼泣靈曜邃髙居朱明閟赫翕¶希㣲
澹將開淅瀝吹又急遇夜轉連綿釃流更湁潗¶萬壑㘊
霵鳴百川灌注入池容添紋縠林色浸淤浥¶離畢月暫
耿宿井星恒濕瀲灔湖光翻蹙咽海潮澁¶霓旌尚髙翔
雲衣猶日緝水覆詎可收天漏誰能葺¶馬牛三江混鴻
濛九峰立嗟我來自東獨行阻虚邑¶夢離思明兩筮坎
成洊習誰假卜商蓋但戴杜甫笠¶繽紛餘花落寂寞愁
<pb:KR4e0215_WYG_041-3b>
烏集窮巷長閉門高河近通汲¶天地政氤氲風雷逓呼
吸悽悽聽晨鳥濛濛睇宵熠<md:KR4e0215_SBCK_010-3a>¶作乂徵時暘思文憂民粒
鼃黽費灰洒魚蝦饒掇拾¶廣室坐增悽匡牀聽生悒何
由度日闋安能使家給¶泥塗跲重繭梅潤浸什襲寒袍
故戀綈瀾簡慵啓笈¶顧嘆風雲滿寧使蛟龍縶短屐徒
齒齒折巾空岌岌¶俯仰觀宇宙坱圠迷原隰阻饑知不
免寅亮豈所及¶(舊刻作髙河近通楫楫字非韻别本内/¶不選當以此故今改押汲字似較穏)
　　濠梁驛
<pb:KR4e0215_WYG_041-4a>
﨑嶇江北道復此渡淮水策馬向廣原蒼茫見帝里¶葱
葱綠樹陵欎欝紫雲起日炤城上樓寒鴉飛髙埤¶原野
何蕭條曠望彌百里當時侯與王此地常纍纍<md:KR4e0215_SBCK_010-3b>¶今惟負
販人亭午倚虚市空然八尺軀短褐饑欲死¶當時興王
佐未遇亦如此¶
　　淮隂侯廟¶
吾如淮隂祠清槐䕃朱户當時長樂宫千載有餘怒¶五
年戰龍虎結束在肉爼努力赴功名功成良自苦
<pb:KR4e0215_WYG_041-4b>
　　舟阻沽頭閘陸行二十餘里到沛縣¶
上沽下沽頭有如百里隔曲河見舟檣相去只咫尺¶舍
舟遵平途馬蹄生羽翮麥穗垂和風披拂盈廣陌¶吾聞
江北人終年饑無食吾來江北地毎喜見秀麥¶行行野
樹合已到古沛驛漢帝遺原廟屋瓦殘青碧<md:KR4e0215_SBCK_010-4a>¶龍化已千
秋鷄犬如昨昔欲尋歌風處閭里亂遺跡¶今人泗水上
猶樹歌風石¶
　　南旺
<pb:KR4e0215_WYG_041-5a>
嗟我南行舟日夜向南浮今日看汶水自此南北流¶帝
京忽已逺落日生暮愁當年宋尚書廟貌崇千秋¶丈夫
苟逢時何必有大猷歎我學禹貢胸中羅九州¶杖策空
去來令人笑白頭嘗疑伯顔策毋乃非令謀¶洪範天錫
禹大道衍箕疇五行有汩陳三事乃不修¶鯀隄日以興
百川失其由不見徐房間黄河載髙丘¶
　　沛縣<md:KR4e0215_SBCK_010-4b>¶泗水抱城堙東去日潾潾豐沛至今存漢事已千春¶嗟
<pb:KR4e0215_WYG_041-5b>
我亦何為獨歎往來頻封侯不可期白日坐沉淪¶毎見
沛父老旅行泗水濱鷄犬如昨日此亦非昔民¶空傳泗
水亭井邑疑未真城外綠楊栁高帘懸風塵¶猶有賣酒
家王媪幾世親髙廟神靈在英雄却笑人¶
　　徐州同朱進士登子房山¶
入舟忽不樂呼侣登崇丘子房信髙士祠處亦清幽¶俯
視徐州城黄河映帶流青山如環抱一髪懸孤州¶河流
日侵齧淼淼洞庭秋烏犬爭死人岡隴多髑髏¶使者沉
<pb:KR4e0215_WYG_041-6a>
白馬守臣記黄樓數我亦何為空爾生百憂<md:KR4e0215_SBCK_010-5a>¶生民隨
大運孰能知其由覩此名邦舊懷古思悠悠¶壹自徐偃
王獨有青山畱劉項亦何在子房空運籌¶但從赤松子
不用待封侯¶
　　自徐州至吕梁述水勢大略¶
黄河漫徐方原野層波生萬人化為魚凜然餘孤城¶僅
見沮洳間檐楹半頽傾日月照蛟室風波棲蜑氓¶侵薄
連羣山浩蕩烟霞明山迴時復圓盂盎涵光晶¶忽然覩
<pb:KR4e0215_WYG_041-6b>
開豁天末翠黛横此來頓覺異日在江湖行¶吕梁遂安
流泯泯無水聲狼牙沒深沉一夜走長鯨¶三洪坐失險
蛟龍不能爭乃知房村間尚未得瀉傾<md:KR4e0215_SBCK_010-5b>¶如人有疾病腹
堅中膨脝空役數萬人績用何年成¶
　　鯉魚山¶
鯉魚山頭日日落山紫赤遥見兩君子登岸問苦疾¶此
地饒粟麥乃以水蕩潏水留乆不去三年已不食¶今年
雖下種濕土乾芽茁因指栁樹間此是吾家室¶前月水
<pb:KR4e0215_WYG_041-7a>
漫時羣賊肆狂獝少弟獨騎危射死五六賊¶長兄善長
鎗力戰幸得釋因示刀箭痕十指尚凝血¶問之此何由
多是屯軍卒居民亦何敢為此強驅率¶始者軍掠民以
後軍民一民聚軍勢孤民復還劫卒¶鯉魚山前後遂為
賊巢窟徐沂兩兵司近日窮勦滅<md:KR4e0215_SBCK_010-6a>¶軍賊選驍健叱呼隨
主帥民賊就擒捕時或有奔逸¶其中稍黠者通賄仍交
密以此一月間頗亦見寧謐¶二人既别去予用深歎息
披髪一童子其言亦能悉¶民賊猶可矜本為饑荒迫軍
<pb:KR4e0215_WYG_041-7b>
賊受犒賞乃以賊殺賊¶吾行淮徐間毎聞邳州卒荆楚
多剽輕養亂非𢎞策¶
　　自劉家河將出海口風雨還天妃宫二首¶
到海忽雷雨髙雲起崔巍紛披船幕濕錯落酒杯飛¶波
浪半天黒神龍助風威探遐方未極初意遂已非¶無緣
覲海若稽首乞天妃願為一日晴令我攬光輝¶
八月尚徂暑白露未為霜雲物結蒸欝雨勢恣淋浪<md:KR4e0215_SBCK_010-6b>¶江
水競飛溢螭龍爭迴翔金樞浴大明此夜不可望¶極目
<pb:KR4e0215_WYG_041-8a>
觀㝠漲天際何㣲茫直恨非西風吹我到扶桑¶
　　自海虞還阻風夜泊明日途中有作¶
百里見青山言旋諒非徐風波仍水宿龍蛇驚夜居¶明
發尤慘澹川途尚修紆水駛凌方約雲寒日未舒¶彌亘
多芳草寂歷少畋漁寒光冒明湖朔風轉髙墟¶舊事成
往跡餘生惟讀書古人不可見歲莫安所如¶
　　淮上作¶
長淮餞落日圓光正如赭傾紅注流波殊景不可寫¶淮
<pb:KR4e0215_WYG_041-8b>
水自西流黄河從北下併合向東行終年無停瀉<md:KR4e0215_SBCK_010-7a>¶哀此
千里客春至復已夏獨立空惆悵所與晤言寡¶
　　寳應縣阻風¶
夜泊淮隂城蚤向淮南路理棹逢西風猖狂恣號怒¶清
河千里中東風日相悞祈此一日風終竟不可遇¶蒼天
豈有心莫可詰其故但看北去舟凌風如飛渡¶翻為去
人快頓忘吾所務淼淼湖波深今日何可渡¶
　　壬戌南還作
<pb:KR4e0215_WYG_041-9a>
自出皇都門淥水明可掬髙風摶羊角飛沙旋霧縠¶乘
快得順流遡行又轉轆長河亘千里迴溪毎九曲¶時序
值暮春光景信明淑市邑臨水折岸柳新雨沭<md:KR4e0215_SBCK_010-7b>¶欲問北
州故但以南期促同行近百艘晨夕相追逐¶掛席鴈翅
接轉棹魚尾續長聞夜集喧又見風排簇¶所遇皆南金
胡為棄荆玉非有彈冠慶相呼入山麓¶
　　又¶
半月困漳衛今旦望鄒嶧景風時迎舟積水不盈尺¶行
<pb:KR4e0215_WYG_041-9b>
路日淹畱歸思愈急迫昔往冒飛雪今來見秀麥¶藴抱
無經綸徒旅空絡繹西苑方呈兔柬郡亦雨鯽¶番禺有
假號建州乃充斥奈何唐堯朝不用賈生策¶𤣥文故幽
處巵䗶益潤澤天命苟無常人生實多僻¶去去勿復言
牧豕在大澤<md:KR4e0215_SBCK_010-8a>¶　　登濟城望城武¶
城武漠時縣乃在兗西南曾考昔為令期年化方覃¶性
本愛瀟散候望苦不堪飛雪漬烏㡌棄擲欲投簮¶竟以
<pb:KR4e0215_WYG_041-10a>
末疾返不及一考淹時當孝皇日仁治正漸¶涵我來登
濟城落日已半含西望適相仍佇立獨悲¶喑明經幾累
世淪廢良可慙¶
　　淮隂舟中晩坐寫懷二十四韻¶
清浦輕風渡赤日㣲雲遮昨問圮橋履今即下邳街¶淮
酒市醽醁楚音雜琵琶二麥吐新穗百草敷繁葩¶紛披
盈廣陌離&KR0331;被平沙寂寂坐向晩悠悠思轉加<md:KR4e0215_SBCK_010-8b>¶先皇昔
在宥世道尚亨嘉朝廷制作盛公卿議禮譁¶庶僚或登
<pb:KR4e0215_WYG_041-10b>
庸諸生多起家蹇拙遭時廢荏苒謝年華¶不得寄一命
空慙讀五車迨乎鴻羽漸幾將龍馭遐¶暫有青雲望奈
何白髪髿黽勉小縣吏奔走大府衙¶循已常黯黯看人
方呀呀何地棲鸞鳯並處混龍蛇¶世途行益畏吾生固
有涯萬事已如此一官豈足賖¶行矣歸去來莫使㣲名
汚平泉記草木寢丘任菑畬¶補亡綴貍首考古注君牙
期以餘日月方將㩜雲霞¶自是性所適良非為世誇苟
無媿尼父或可俟侯芭
<pb:KR4e0215_WYG_041-11a>
　　隆慶巳已赴京寓城西報國寺贈宇上人<md:KR4e0215_SBCK_010-9a>¶慈宫崇象教搆此絶華炫深巖閟香火危峻瞰郊甸¶欝
欝虯松枝低壓遶廣殿當年帝舅親削髪住兹院¶說經
老龍聽出手五獅現曾聞長老言天雨曼陀遍¶吾識宇
上人頭陀今突弁脩容㝠法相妙悟在論讚¶導我畫廊
行指示西方變晨起供清茗時共禪悦飯¶我老欲歸去
世事今已倦當結塵外縁山中儻相見¶
　　邢州敘述三首
<pb:KR4e0215_WYG_041-11b>
壯歲成濩落末路藉先容所恨賤姓名蚤聞在諸公¶旣
奉大廷對觀政于司空得友天下士旦夕相過從¶道窮
孔孟奥文推遷固工說詩慕匡鼎草𤣥擬揚雄<md:KR4e0215_SBCK_010-9b>¶通達如
賈誼俊少踰終童守髙稱汲直曲學陋孫𢎞¶自以支離
疏攘臂于其中一朝除書下淪落故鄣東¶黽勉為禄養
折腰媿㣲躬¶
鄣東餘二載恪遵聖人經雅志存教化除嬈去煩刑¶門
闌弛走卒千人皆造庭分遣毎日旰庭中無一人¶沉寃
<pb:KR4e0215_WYG_041-12a>
出殊死無蓋盡羣生時有縱囚歸皆言賦役平¶引納壯
健兒誓之以丹青萑苻多宿盜擒斬為一清¶餘粮棲隴
畝絶無犬吠驚維以哀㷀獨不能畏髙明¶睚眦生怨恚
憯甚鏌鎁兵風雨日飄揺拮据徒辛勤¶涕泣西河守古
道竟無成<md:KR4e0215_SBCK_010-10a>¶為令旣不卒稍遷佐邢州雖稱三輔近不異湘水投¶過
家葺先廬决意返田疇所以泣岐路進止不自由¶亦復
戀㣲禄俶裝戒行舟行行到齊魯園花開石榴¶捨舟遵
<pb:KR4e0215_WYG_041-12b>
廣陸梨棗列道周始見栽苜蓿入郡問驊騮¶維當撫彫
瘵天馬不可求閭閻省徵召上下無怨尤¶汝南多名士
太守稱賢侯戴星理民政宣風達皇猷¶郡務日稀簡吾
得藉餘休閉門少將迎古書得校讐¶自能容吏隱退食
毎優游但負平生志莫分聖世憂¶竚待河冰泮税駕歸
林丘¶
　　瓊州張子的與余同年俱為縣令江南子的自<md:KR4e0215_SBCK_010-10b>¶建
　　　德改當塗今入覲又改滎縣一歲中三易縣¶居
<pb:KR4e0215_WYG_041-13a>
　　　京師旅寓相近以詩為别¶
嶺表生異人始興最開先余公亦掘起屹屹天聖間¶聖
代丘丈莊富學邁昔賢憶余童丱時嘗聽家君言¶吾郡
有桑生恃才頗輕儇公見即識之進奬席毎前¶夫人出
佩玉珍饌羅綺筵當時吐哺風與古能比肩¶公文根理要
不肯事纖妍奈何浮薄子輒爾論議喧¶子的來公鄉年
往志愈堅共余曲江宴靣帶鯨海顔¶問公石屋在世業
存遺編君今為縣吏宦轍如郵傳¶廟堂亦無意何以不
<pb:KR4e0215_WYG_041-13b>
少憐使君自天來萬里往復旋<md:KR4e0215_SBCK_010-11a>¶君才豈不辦古道多屯
邅嘆息時所尚為廢循吏篇¶
　　詠史¶
昔在齊威王選人以治氓惟彼阿大夫籍籍日有聲¶唯
此即墨宰小人共讒傾是非並顛倒四境交侵兵¶安得
召左右阿黨盡為烹昔在楚莊王三年不聽政¶膝上置
美女飲酒不曾醒有鳥止于阜不蜚亦不鳴¶安得任伍
舉一朝霸名成昔在帝武丁三年不出令¶㳟黙以思道
<pb:KR4e0215_WYG_041-14a>
殷國未能寧安得夢聖人求之傅岩形¶
　　奉託俞宜黄訪求危太朴集並屬蔣蕭二同年¶及
　　　長城吳博士<md:KR4e0215_SBCK_010-11b>¶昔年宋學士嘗稱太朴文獨力撑頽宇清響薄髙雲¶余
少畧見之諷誦毎忻忻淡然𤣥酒味曾不涉世芬¶如欲
復大雅斯人真可羣苟非知音賞宋公安肯云¶嗟乎輕
薄子狂吠方狺狺惜哉簡袠亡家麓少所藴¶徒為嘗一
臠盈鼎未有分四賢宦遊地博達多前聞¶為我一咨訪
<pb:KR4e0215_WYG_041-14b>
庶以慰拳勤¶
　　奉酬馮太守行視西山關隘次宋荘見棄田有¶作¶
雲代搏敵兵千里羽書亟戒鄰畏明牧循山轉危躓¶通
谷數行週在所皆行至獫狁雖匪茹中國亦有備<md:KR4e0215_SBCK_010-12a>¶所悲
雲漠詩餘黎靡孑遺今歲洪水割懷襄頗不異¶巨浪落
髙崖排蹙萬石墜周原昔膴膴一朝化磧地¶野老向天
哭前古所未記迢迢孤嶺絶習習隂風吹¶月明清霜白
虛館不成寐何計䘏疲氓賦詩以言志¶往往展巻讀紙
<pb:KR4e0215_WYG_041-15a>
上見殘淚昔聞舂陵行今人豈軒輕¶余亦沗䘵食空爾
徒歎媿¶
　　送袁太守之興都¶
青陽降江水萬靈朝漢東先皇昔南狩樂飲慶善¶宫父
老拜賜復歌兒如沛中忽忽二十載百姓號胡¶弓奈何
長陵令猶告杼柚空袁侯忠孝姿為吏稱明<md:KR4e0215_SBCK_010-12b>¶公當佇選
良牧璽書特褒崇行為解苛嬈愷悌揚仁¶風千年䕶陵
寢逺與豐鎬同
<pb:KR4e0215_WYG_041-15b>
　　贈孫太倉¶
君侯粤中産羽林忠&KR0895;門曾為三輔吏遺愛至今存¶昨
歲來守州芳名益騰鶱自從海水飛蠻舟翳朝暾¶吳㑹
日創殘江海多軍屯大兵仍凶年凋瘵不可論¶君侯勤
撫字百里戴仁恩自古設官職事事有本原¶所以置守
令無非惠元元兹任良匪輕天子之選¶掄何以不奉天
斬伐蹶其根粲粲元道州名與南岳¶尊追呼尚不忍千
載聞此言哀哉誅求盡慟哭滿江<md:KR4e0215_SBCK_010-13a>¶村作詩代民謡庶以
<pb:KR4e0215_WYG_041-16a>
達周爰¶
　　讀佛書¶
天竺降靈聖利益其在此雪山真苦行九惱尚纒已¶非
徒食馬麥空鉢良可恥紛紛旃荼女謗論或未已¶不知
手指中猶出五獅子¶
　　書王氏墓碣寄子敬澱山湖上¶
少小慕節義溝壑誠所安櫽括遊燕都侯王不可干¶甘
從渭濱叟垂老尚投竿于世無一能性頗好詞翰¶王子
<pb:KR4e0215_WYG_041-16b>
欽姊節興言涕汍瀾兩髦尚如見廿年骨已寒¶丐余書
貞石庶幾垂不刋吾書復自讀亦能清肺肝<md:KR4e0215_SBCK_010-13b>¶一掃齊梁
習諒可追孟韓¶
　　素菴詩¶
唯易有太素太素質之始白賁垂皇象彤車資帝理¶大
饗尚𤣥尊大路素幬爾伊尹言素王後代滋文軌¶素冠
時所庶素衣時所喜素鞸心藴結素絲國風美¶五入為
五色以是悲墨子素功日以飾素封日以侈¶素位日以
<pb:KR4e0215_WYG_041-17a>
逾素質日以毁素悃日以詐素道日以靡¶素飡日以濫
素節日以委素書日以憯素問人日死¶流俗相糾錯紛
紛競齊紫莊子膠朱目周鼎攦垂指¶捄僿莫如忠世變
詎能止東海揚素波中林潛素士<md:KR4e0215_SBCK_010-14a>¶吾其甘素飯自可崇
素履素抱何足言素心但如此¶因愛素菴人作詩揚素
㫖¶
　　清夢軒詩次孺允韻¶
王生思妙道獨居自相羊乃以清夢語揭之在幽房¶處
<pb:KR4e0215_WYG_041-17b>
世實大夢于夢差為長擾擾無時清真精且淪亡¶孰能
寡嗜欲引之大覺鄉魯侯一何愚欲往憂無梁¶太清日
淵澄中有生者忙吾聞接輿言斯豈大無當¶古之得道
者夏能造氷凉西方有聖人清淨聞身香¶飛龍遊上天
至冬乃伏藏誰知疑黄泉可以登大皇¶
　　清夢軒詩再次孺允韻<md:KR4e0215_SBCK_010-14b>¶汗漫恣容與寥廓任徜徉小搆非廣厦幽棲獲便房¶圖
書委魚蠧庭砌雜蘭芳境寂羣動息神怡獨寐長¶栩栩
<pb:KR4e0215_WYG_041-18a>
意象適蘧蘧物化忘於此觀世俗迫隘非吾鄉¶玉璽謬
通漢金甌㑹圮梁竊帶固云擾銜髪亦以忙¶瞡瞡容自
嵬喋喋冠何當恍如乗靉靆泠然御清凉¶鈞天聆廣樂
𤣥都聞妙香繆昔騁駿往簡後書史藏¶終慚在三季未
可儗九皇(據此首乃十三韻/則前首疑缺二句)¶
　　山茶¶
山茶孕竒質綠葉凝深濃往往開紅花偏在白雪中¶雖
具富貴姿而非妖治容歲寒無後凋亦自當春風<md:KR4e0215_SBCK_010-15a>¶吾將
<pb:KR4e0215_WYG_041-18b>
定花品以此擬三公梅君特素潔廼與夷叔同¶
　　東房夾竹桃花¶
竒卉來異境粲粲敷紅英芳姿受命獨奚假桃竹名¶昔
來此花前時聞歩屧聲今日花自好兹人已逺行¶無與
共幽賞長年鎻空庭昨來一啓户嘆息淚縱横¶
　　火魚¶
水畜非昔種火魚自新肈僅以數寸竒忽見五色皦¶勺
水停淵澄方池恣逥繞春雨生綠萍秋風夢紅蓼¶真於
<pb:KR4e0215_WYG_041-19a>
盆盎中獨覺江湖淼毎看銀鬛起時覩寳尾掉¶濡沫蹄
涔寛吞舟㘭堂小少年共咄叱窮日相戲嬲<md:KR4e0215_SBCK_010-15b>¶飼蟲疲僰
童汲泉困王媪海上家盡然吳中時倣傚¶誰思聞鶴唳
直比豢龍擾此物多變幻為狀異昏曉¶鮮妍駭羽化憔
悴悵色皫物理呈怪象天宇信奔鳥¶何者為妖祥何者
為吉兆天子今萬年皇圖日綿¶紹滄海竟清晏小冦悉
刳剿周山進白鹿霜毛何皎¶皎㑹當長此魚貢之躍靈
沼
<pb:KR4e0215_WYG_041-19b>
　　鍾山行二首¶
鍾山雲氣何蒼蒼長江萬里來湯湯龍蟠虎踞宅帝¶王
鑿山斷嶺自秦皇孫吳司馬六代至南唐神臯帝¶輦爭
輝煌餘分紫色那可當偏安假息真徬徨宋金<md:KR4e0215_SBCK_010-16a>¶之季元
兵強威風六合雲日黄百年理極國運亡天¶命真人靖
八荒手持尺劒旋天網一洗乾坤混萬方¶考卜定鼎開
百皇鍾山雲氣何蒼蒼¶
鍾山雲氣何蒼蒼中有殿閣琉璃閃爍黄金黄蒼松¶老
<pb:KR4e0215_WYG_041-20a>
柏馳道旁朱紅交午岐路當貔貅百萬晝伏藏日¶色澹
照官衙墻北風蕭蕭吹日光白頭老人涕泣為¶指點東
是長陵西未央¶
　　鄆州行寄友人¶
去年河溢徐房間至今填閼之土髙屋顛齊魯千里¶何
蕭然流冗紛紛滿道邊牽挽小車載家具穴地野<md:KR4e0215_SBCK_010-16b>¶燒畱
處處丈夫好女乞丏不羞恥五歲小兒皆能閑¶跪起賣
男賣女休論錢同牀之愛忍棄捐相攜送至¶古河邊囘
<pb:KR4e0215_WYG_041-20b>
身號哭向青天原田一望如落鴉環坐蹣¶跚掘草芽草
芽掘盡樹頭髠歸家食人如食豚今年¶不雨已四月二
麥無種官儲竭近聞沂泗多嘯聚鄆¶州太守坐調兵食
愁無措鳥鴉羣飛啄入腦生者猶¶恨死不早自古天下
之亂多在山東况今中扼二京¶控引江淮委輸灌注于
其中王㑹所圗禹貢所供三¶吳百粤四海之㑹同若人
咽喉不可以一息而不通¶使君宣力佐天子憂民痌深
謀遠慮宜一知其所終<md:KR4e0215_SBCK_010-17a>¶無令竹帛專美前人功
<pb:KR4e0215_WYG_041-21a>
　　談侍郎歌¶
侍郎妙筆世莫如侍郎恩賜常滿車𤣥天壇上泥金¶字
大道殿中潄玉書朝入直廬衣獅子暮歸邸第著¶緋魚
近承詔㫖許馳驛樓船畫舫還故閭笑吾文章¶空磊落
垂老無成跨蹇驢¶
　　黄樓行¶
五日彭城去住舟狂風吹雪不肯收推來氷凌大如¶屋
舟人夜半呼不休老夫擁衾只匡坐雪中日日看¶黄樓
<pb:KR4e0215_WYG_041-21b>
東坡先生不在世令人輕我東家丘<md:KR4e0215_SBCK_010-17b>¶　　二石歌¶
太湖波翻江海連二石飛來墮我前大者恢詭作蠻¶舞
髙者翛翛特清楚憶昔秦公闢西圃巖崿爭來獻¶庭戶
悠然日與西山伍大賢名蹟成往古我見拜之¶禮亦可
近者尚書稱豪武致石如此頗可數初如大¶旗絶漠起
睨視嶷然又若九皇聖人鶉居鳥行衣垂¶羽獨立崆峒
之野觀天宇雲將鴻䝉不得語自我有¶此日婆娑無酒
<pb:KR4e0215_WYG_041-22a>
且能發髙歌屬當逺行奈若何遲囘¶尚得一月多來觀
莫厭數百過嗟我安能龍食清垂¶老疲役違吾情<md:KR4e0215_SBCK_010-18a>¶　　趙州石橋歌¶
　余同年友蔡鳴陽守趙州為余言石橋之竒以圗¶經
　見示余數往來京師恨不過此因蔡侯之言而¶為作
　歌¶
六王爭鬪趙更驕壯哉武靈尤雄梟嘗遊大陵感竒¶夢
天錫神女有孟姚改服騎射致其兵拓境千里功¶何髙
<pb:KR4e0215_WYG_041-22b>
北地方從代犬通嵬嵬靈壽起岧嶤一日沙丘¶變叵測
空憶前夢花如嬌後來趙遷入函谷李牧誅¶死亷頗逃
此來趙地更百變悠悠千載歲月遥至今¶誰言鄗事醜
獨有河薄洛水流迢迢問之趙人懵不<md:KR4e0215_SBCK_010-18b>¶知共誇洨河大
石橋此橋之建真竒獝神師斵成班¶爾屈蛟龍若伸勢
敵虹扶㧞欲動光揺日天下萬里¶九衢通地平如掌長
河失仙人張公倒騎驢蹄涔印¶石宛然出趙州太守政
絶殊得以餘閒綴圖書嗚呼¶太守之名逺與此橋俱
<pb:KR4e0215_WYG_041-23a>
　　表兄澱山大叅以自在居士墨竹俾予題詩¶
奉常余之外髙祖儒雅風流絶近古少年待制承明¶廬
重瞳屢囘加慰拊玉堂無事只寫竹影落縑緗生¶風雨
翠葉蒼筠滿人間凌海越嶂爭購取吾家寳藏¶三大軸
其一今在尚書府二幅翻飛入島夷神物化<md:KR4e0215_SBCK_010-19a>¶去不可覩
吾兄安得此尺素千緡不吝讎海賈盛夏¶張之紫薇省
凉氣歘忽週堂廡劃然北壁開户牖雨¶勢欲滴風披舞
此時靜坐亦何有滿眼不復見塵土¶湘妃帝子對之泣
<pb:KR4e0215_WYG_041-23b>
藐姑神人誰與伍吾兄好畫識畫¶意余方潦倒困蓬户
墨竹昔稱李夫人湖州孟端皆¶堪譜髙人自有千載名
世上兒子何足數作詩題竹¶非為竹俯仰自覺吾心苦
東坡先生豈浪語知我之¶兄惟老可¶
　文湖州東坡之從表兄也與東坡最為知已坡有¶子
　期之比坡詩云老可能為竹寫真<md:KR4e0215_SBCK_010-19b>¶　　十八學士歌¶
十八學士誰比方爭如瑚璉登明堂立本丹青禇亮¶贊
<pb:KR4e0215_WYG_041-24a>
至今遺事猶焜煌有隋之季天壤坼英雄草昧皆¶侯王
真人揮霍静區宇遂偃干戈興文章天策𢎞開¶盛儒雅
羣髦㑹萃皆才良丈夫逢時能自見智謀藝¶術皆雄長
惜哉嘉猷亦未逺風流猶自沿齊梁吾讀¶成周卷阿詩
吉士藹藹如鳯皇能以六典致太平逺¶追二帝軼夏商
唐初得士宜比迹胡為致治非成康¶中間豈無河汾徒
晻遏師門竟不揚吁嗟房杜已如¶此何恨薛生先蚤亡<md:KR4e0215_SBCK_010-20a>¶　　題異獸圗
<pb:KR4e0215_WYG_041-24b>
昔年曾讀山海經所稱怪獸多異名仲尼刪書述禹¶貢
九州無過萬里程搏木青羌何以至伯益所疏疑¶非真
西旅底貢召公懼作書訓戒尤諄諄周史獨著¶王㑹篇
睢盱百怪來殊庭載筆或是誇卓犖傳乆孰¶辨偽與誠
雖然宇宙亦何盡環海之外皆生人隂陽¶變幻靡不有
異物非異亦非神曾聞漢朝進扶㧞唐¶時方貢來東旌
壹角馬尾出絶壁綠毛忽向人間行¶近代所聞非孟浪
往往史牒皆有徵今之畫者何所¶似毋廼誕漫不足評
<pb:KR4e0215_WYG_041-25a>
攷古圗記豈必合任情意造皆<md:KR4e0215_SBCK_010-20b>¶成形畫狐似可作九尾
赤首圜題隨丹青嗚呼孰謂¶解衣盤礴稱良史不識騶
牙與麟趾¶
　　甫里天隨寺¶
偶過白蓮院為尋緑鴨池僧開蟲罥户人到鳥驚枝¶斜
日半庭雨清風數巻詩空門住遺像千載爾為思¶
　　恨詩二首¶
清輝比秋月遊魂散朝霞首丘言猶在易簀意何嗟
<pb:KR4e0215_WYG_041-25b>
平生丈夫志寄死宫人斜曽參為原母杜氏豈無家¶
　　又¶
悞落青烏計真成黄鳥哀隋珠彈燕雀寳劒失風雷<md:KR4e0215_SBCK_010-21a>¶文
武今宵盡乾坤此日頽吾方從汝去安事制麻衰¶
　　寓漕湖錢氏錢本吳越王裔聚族于此地名錢¶港¶
錢港湖鄉杳名家古木栽㣲茫諸水滙飄泊一船來¶問
遺交情厚流連笑口開因看吳越譜世事使人哀¶
　　馳驛
<pb:KR4e0215_WYG_041-26a>
宻殿朱衣客圓牌金字符恩光留日月歌吹𣺌江湖¶百
館牙盤饋千夫錦䌫呼何如乘一葉來往似飛鳬¶
　　甲寅十月紀事¶
滄海洪波蹙蠻夷竟歲屯羽書交郡國烽火接吳門<md:KR4e0215_SBCK_010-21b>¶雲
結殘兵氣潮添戰血痕因歌祈父什流淚不堪論¶
　　其二¶
經過兵燹後焦土遍江村滿道豺狼跡誰家鷄犬存¶寒
風吹白日鬼火亂黄昏何自征科吏猶然復到門
<pb:KR4e0215_WYG_041-26b>
　　乙卯冬畱别安亭諸友¶
黽勉復行役殷勤感故知悠悠寒水上獵獵朔風吹¶彈
雀人多笑屠龍世乆嗤往來誠數數公等得無疑¶
　　姜御史年九十六¶
柱後千寮竦林間百歲將同官皆不在異世已如忘¶猶
辨蠅書細能令鳩杖光洪崖今可見未必有丹方<md:KR4e0215_SBCK_010-22a>¶　　郭都統戍劉家河因讌次壁間韻¶
將軍此日建雙旄祅祲今年漸欲銷東海自然仍地¶險
<pb:KR4e0215_WYG_041-27a>
南夷非復似天驕龍旗春動旋風汛虎壘秋清枕¶夜潮
卽見功成報明主海王繫頸盡來朝¶
　　西苑觀刈麥¶
御苑清風正麥秋金輿晩出事宸遊兩岐凝露垂黄¶茂
萬斛連雲際綠疇先為祈年多瑞雪節來甘雨應¶𤣥修
豐穰美報非無事粒粒曾關聖主憂¶
　　送上卿顧東白先生致政還鄉次張奉常韻¶
詔使讙傳枉聘車漠庭忠厚似相如爭稱在事能數<md:KR4e0215_SBCK_010-22b>¶馬
<pb:KR4e0215_WYG_041-27b>
莫挽辭官返釣魚疏傅田疇多舊業陸生裝槖有¶新書
故人獨媿馮中尉白首為郎尚珮琚¶
　　繚絲燈次李西涯楊邃菴二先生韻二首¶
聖朝威德務懷柔萬里滇南比内州卭竹多年通市¶易
寳燈今日盛傳流僰人技巧新曽見織女功庸乆¶未酬
却憶當年李學士玉堂詩酒坐淹留¶
燈火長安照夜紅豐年樂事萬方同四夷離韎歸鞮¶鞻
南海珠璣屬婦功綺縠清英呈妙像空方纖麗見¶精工
<pb:KR4e0215_WYG_041-28a>
泰陵内直諸元老都在春風湛露中¶
　　賞荷次韻<md:KR4e0215_SBCK_010-23a>¶碧池清泚漾天香滿眼芙蓉似水鄉映日新粧爭綽¶約
迎風小舞稱清狂須酬佳客千杯綠無奈明時兩¶鬢蒼
向晩乗凉各歸去一天明月浸滄浪¶
　　疊前韻¶
紅衣撩亂水泉香醉眼驚看非此鄉滿目烟霞生物¶色
無情魚鳥任猖狂翠盤琛麗流明月寳蓋攅羅逈¶昊蒼
<pb:KR4e0215_WYG_041-28b>
更見一枝然水底天敎神女浴滄浪¶
　　鄭家口夜泊次俞宜黃韻因懷昔年計偕諸公¶
飛沙竟日少光輝浪急風髙月色㣲為憶含桃催物¶候
尚淹行李未春歸吳歌獨自彈長鋏楚製堪憐著<md:KR4e0215_SBCK_010-23b>¶短衣
來往常經鄭家口當時同伴共來稀¶
　　小屯¶
小屯不知名土屋十數家少婦時出汲黄沙沒弓鞋¶
　　清明濟上
<pb:KR4e0215_WYG_041-29a>
瀛州三月雪中行千里寒風到濟寧道上女郎斜揷¶栁
始知今日是清明¶
　　題周冕贈任别駕巻¶
成山斜轉黒洋通南北神京一望中天錫任侯為保¶障
長城隱隱接遼東¶
江南列郡盡乘城竊穴何人肯出兵惟有使君躬擐<md:KR4e0215_SBCK_010-24a>¶甲
劉家港口看潮生¶
東倉白晝静城闉煙火連天豺虎嗔忽駕迴潮趨海¶道
<pb:KR4e0215_WYG_041-29b>
傳呼盡避瘦官人¶
血戰鯨波日奏膚東南處處望來蘇畫工不解憂勤¶意
却作南溟全勝圗¶
　　行衛河中¶
風雨霏㣲送客舟天涯魂夢日悠悠可憐雙淚空零¶落
却付漳河向北流¶
　　初發白河¶
白河流水日湯湯直到天津接海洋我欲乘舟從此<md:KR4e0215_SBCK_010-24b>¶去
<pb:KR4e0215_WYG_041-30a>
明朝便擬到家鄉¶
胡風刮地起黄沙三月長安不見花却憶故鄉風景¶好
櫻桃初熟正還家¶
　　過興濟¶
河水迢迢去路賖春風不住捉飛花行人共説前朝¶事
指㸃當時戚畹家¶
　　李亷甫憲副書齋小酌¶
青燈夜雨十年前今日書齋各黯然不是故人無舊¶話
<pb:KR4e0215_WYG_041-30b>
凄凉只説楚江邊¶
　　自天津來至此已過一月去闕日逺愴然有作<md:KR4e0215_SBCK_010-25a>¶漳水悠悠向北流征人日夜駕南舟行來忽盡三千¶里
又下揚州望越州¶
　　隆慶二年朝京師南還與宣平俞宜黃武進陸¶太
　　　學同舟贈絶句一首¶
褰幃初識龔黄靣傾蓋尋參李郭舟去路不知春欲¶暮
桃花飛盡過揚州
<pb:KR4e0215_WYG_041-31a>
　　又贈陸太學¶
羡君家在下蒲居百里青山入具區自種湖田供伏¶臘
萬竿脩竹滿狀書¶
　　贈俞公子<md:KR4e0215_SBCK_010-25b>¶蓬門端坐獨危然偉器如君最少年他日可能忘父¶友
莫因下拜嗛文淵¶
　　送同年查都諫山西行省¶
忽換朱衣拜早衙諌垣初出鎮郇瑕思君昨日鳴珂¶地
<pb:KR4e0215_WYG_041-31b>
鳷鵲雲邊起暮鴉¶
　　送友人讀書𤣥墓山已亥庚子余嘗讀書于此¶
鄧尉山前古佛官湖波萬頃貯羣峰欲尋老子當年¶處
五杏叅天寳殿東¶
　　檀溪跳澗¶
滹沱曾啓中興功脩武先逃隆凖公三百餘年炎燼<md:KR4e0215_SBCK_010-26a>¶熄
猶延廟祏寄蠶叢¶
　　宋康王乘龍渡河
<pb:KR4e0215_WYG_041-32a>
大漠風悲青蓋遥七陵烟雨暮蕭條康王若得真龍¶馭
肯向錢塘問海潮¶
　　文淵閣四景圗¶
晝日承明獨靜居怡情閒把畫圗披坐看四序璿璣¶轉
並是風調雨順時¶
　　題二魚圗¶
江東四月貢鮮鰣正是含桃薦廟時聖主遥知來¶建業
孝陵南望起遐思<md:KR4e0215_SBCK_010-26b>¶
<pb:KR4e0215_WYG_041-32b>
蓬萊海水千丈起何年得道乘飛鯉不如扁舟向五¶湖
欲學養魚尋范蠡¶
　　偶成四絶¶
一自當年謝合歡不堪常見月團圞于今生事如秋¶水
惟有芙蓉花好餐(芙蓉花/)¶
未信昌黎能送窮但看登極是稯稯六韜金版知何¶用
不及鄉鄰賣菜翁(鄉鄰紛按極屋棟也稯/稯紛  也語出莊子)¶
西窻睡覺日方曛坐見青山起暮雲賸得少年狂易¶在
<pb:KR4e0215_WYG_041-33a>
向人猶自説劉殷(乞貸/)¶
推山調達自相加滿眼婆提與夜义為愛如來深法<md:KR4e0215_SBCK_010-27a>¶坐
飛來箭鏃是蓮花(忤逆/)¶
　　髙郵湖為斷纜所撃幾至失明¶
湖水悠悠送客征無端飄瓦致虛驚天留雙眼非無¶意
應為丘明史未成¶
　　光福山¶
十載重來古寺中布衣猶似昔年逢山僧却記吾名¶姓
<pb:KR4e0215_WYG_041-33b>
不擊闍黎飯後鐘¶
　　海上紀事十四首¶
自是吳分有歲災連年杼軸已堪哀獨饒此地無戎¶馬
又見椰帆海上來<md:KR4e0215_SBCK_010-27b>¶二百年來只養兵不教一騎出圍城民兵殺盡州官¶走
又下民間㸃壯丁¶
海上風波不可聞東郊殺氣日氤氲使君自有金湯¶固
忍使吾民餌賊軍
<pb:KR4e0215_WYG_041-34a>
避難家家盡買舟欲畱團聚保鄉州淮隂市井輕韓¶信
舉手揶揄笑未休¶
大盗睢盱滿國中伊川乆已化為戎生民膏血供豺¶虎
莫怪夷兵燒海紅¶
文武衣冠盛府中輕身殺賊有任公誰人不是黄金¶注
獨控青騧滬瀆東<md:KR4e0215_SBCK_010-28a>¶任公血戰一生餘蓮碧花橋村塢虛義士劉平能代¶死
吳門今不數專諸
<pb:KR4e0215_WYG_041-34b>
上海倉皇便棄軍白龍魚服走紛紛崑山城上爭相¶問
舉首呈身稱使君¶
半遭鋒鏑半逃生一處烽烟處處驚聽得民間猶笑¶語
催科且喜一時停¶
新城斗絶枕東危甲士千人足指麾壁外波濤空日¶月
城頭忽豎海王旗¶
海島蠻夷亦愛琛使君何苦遁逃深逢倭自有全身¶策
消得床頭一萬金<md:KR4e0215_SBCK_010-28b>¶
<pb:KR4e0215_WYG_041-35a>
海潮新染血流霞白日啾啾萬鬼嗟官司却恐君王¶怒
勘報瘡痍四十家¶
海水茫茫到日東敵來恍惚去無蹤寳山新見天兵¶下
百萬貔貅屬總戎¶
江南今日召倭奴從此吳民未得蘇君王自是真堯¶舜
莫説山東盜已無¶
　　頌任公四首¶
黄梅風雨自年年今日沙頭浪拍天最是使君多大¶畧
<pb:KR4e0215_WYG_041-35b>
笑看東海欲投鞭¶
小醜猖狂捍禦勞跳梁時復似猿猱賀蘭擁衆尤堪<md:KR4e0215_SBCK_010-29a>¶恨
李廣無軍也自逃¶
落日孤城戰尚賖遥瞻楚幕有棲鴉將軍真肯分甘¶苦
士卒何人敢戀家¶
輕裝白袷日提兵萬死寧能顧一生童子皆知任别¶駕
巋然海上作金城¶
　　隆慶元年上幸太學賜六館諸生寳鈔陸啓明¶與
<pb:KR4e0215_WYG_041-36a>
　　　賜見分數褚¶
萬乘臨雍拜素王親頒寳楮徧膠黌自憐不與橋門¶外
隔歲來分鄰女光¶
　　寄胡秀才<md:KR4e0215_SBCK_010-29b>¶祗為文章運數屯憐君今日暫沉淪夷吾定自逢知¶己
唐舉終非錯相人¶
　　氷崖草堂賦¶
倚玉山之孤峙兮前婁水之迂縈占愷爽于邑中兮¶雄
<pb:KR4e0215_WYG_041-36b>
靣勢於山陽有黙齋之主人兮搆氷崖之草堂既¶命名
之特異兮訊斯義其誰當惟兹山之秀麗兮日¶悠然其
可望覽雲物之生態兮忽朝暮之無常奚所¶夏暑冬寒
兮厯四時而凝霜知主人之逺志兮托幽¶遐以自將少
負竒以抗節兮抱終天於蠻荒泣蒼梧¶之不返兮踰五
嶺以徬徨卒煢煢以自遂兮廓天路<md:KR4e0215_SBCK_010-30a>¶之翺翔執法度以
匡主兮志不毁乎直方逭鈇鉞之¶嚴誅兮即逺竄乎夜
郎旋䝉恩以内徙兮賴天王之¶聖明秉外臺之憲節兮
<pb:KR4e0215_WYG_041-37a>
赫金紫之輝煌一朝去此而¶不顧兮飄然來即乎故鄉
嗟夫食肉之多鄙兮人皆¶以衣錦為榮終紛競以火馳
兮日炎炎其無央似夸¶父之逐日兮孰知暍而慕夫清
凉吾覽斯堂之名兮¶洒然如御夫北風之&KR0146;追范蠡于
五湖兮見伯夷於¶首陽佩明月之寳璐兮然猶思乎褐
裳厭鼎臑之盈¶望兮志不去乎糟糠開北牖以仰視兮
丹崖翠壁凛¶然氷壑之英恍乎雪山之陽兮冽冽乎冬
氣之長朝<md:KR4e0215_SBCK_010-30b>¶受命而夕飲氷兮吾嘗聞此語于䝉莊嘉君
<pb:KR4e0215_WYG_041-37b>
子之德¶音兮誌志節之彌強爰作賦以頌禱兮祈壽考
之無¶疆¶
　嘉靖乙卯九月朔為憲副黙齋六十之誕辰余既¶為
　文以贈而南雲與先生為布衣交復求予作此¶賦亦
　以見先生篤於故舊能令南雲睠睠如此云¶
　<md:KR4e0215_SBCK_017-13b>¶　
　震川别<md:KR4e0215_SBCK_017-16a>¶集巻十
